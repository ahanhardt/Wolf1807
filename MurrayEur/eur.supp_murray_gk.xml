<?xml version="1.0" encoding="UTF-8"?><?oxygen RNGSchema="../src/rng/tei-xl.rng"
                        type="xml"?><TEI xmlns="http://www.tei-c.org/ns/1.0" n="eur.supp_murray_gk.xml">
   <teiHeader type="text">
      <fileDesc>
         <titleStmt>
            <title type="work" n="Supp.">Suppliants</title>
            <title type="sub">Machine readable text</title>
            <author n="Eur.">Euripides</author>
            <editor role="editor" n="Murray">Gilbert Murray</editor>
            <sponsor>Perseus Project, Tufts University</sponsor>
            <principal>Gregory Crane</principal>
            <respStmt>
               <resp>Prepared under the supervision of</resp>
               <name>Lisa Cerrato</name>
               <name>William Merrill</name>
               <name>Elli Mylonas</name>
               <name>David Smith</name>
            </respStmt>
         </titleStmt>
         <extent>About 100Kb</extent>
         <publicationStmt>
            <publisher>Trustees of Tufts University</publisher>
            <pubPlace>Medford, MA</pubPlace>
         </publicationStmt>
         <sourceDesc default="false">
            <bibl default="false">
               <author>Euripides</author>
               <title>Euripidis Fabulae, vol 2.</title>
               <editor role="editor">Gilbert Murray</editor>
               <pubPlace>Oxford</pubPlace>
               <publisher>Clarendon Press, Oxford</publisher>
               <date>1913</date>
            </bibl>
         </sourceDesc>
      </fileDesc>
      <encodingDesc>
         <refsDecl>
            <refState unit="line"/>
         </refsDecl>
      </encodingDesc>
   </teiHeader>
   <text xml:lang="greek">
      <body>
         <div type="episode" org="uniform" sample="complete" part="N">
            <milestone n="1" unit="card"/>
            <sp n="*ai)/qra">
               <speaker>Αἴθρα</speaker>
               <p>
                  <lb/>Δήμητερ ἑστιοῦχ᾽ Ἐλευσῖνος χθονὸς
<lb/>τῆσδ᾽, οἵ τε ναοὺς ἔχετε πρόσπολοι θεᾶς,
<lb/>εὐδαιμονεῖν με Θησέα τε παῖδ᾽ ἐμὸν
<lb/>πόλιν τ᾽ Ἀθηνῶν τήν τε Πιτθέως χθόνα,
<lb rend="displayNum" n="5"/>ἐν ᾗ με θρέψας ὀλβίοις ἐν δώμασιν
<lb/>Αἴθραν πατὴρ δίδωσι τῷ Πανδίονος
<lb/>Αἰγεῖ δάμαρτα, Λοξίου μαντεύμασιν.
<lb/>ἐς τάσδε γὰρ βλέψασ᾽ ἐπηυξάμην τάδε
<lb/>γραῦς, αἳ λιποῦσαι δώματ᾽ Ἀργείας χθονὸς
<lb rend="displayNum" n="10"/>ἱκτῆρι θαλλῷ προσπίτνουσ᾽ ἐμὸν γόνυ,
<lb/>πάθος παθοῦσαι δεινόν: ἀμφὶ γὰρ πύλας
<lb/>Κάδμου θανόντων ἑπτὰ γενναίων τέκνων
<lb/>ἄπαιδές εἰσιν, οὕς ποτ᾽ Ἀργείων ἄναξ
<lb/>Ἄδραστος ἤγαγ᾽, Οἰδίπου παγκληρίας
<lb rend="displayNum" n="15"/>μέρος κατασχεῖν φυγάδι Πολυνείκει θέλων
<lb/>γαμβρῷ. νεκροὺς δὲ τοὺς ὀλωλότας δορὶ
<lb/>θάψαι θελουσῶν τῶνδε μητέρων χθονὶ
<lb/>εἴργουσιν οἱ κρατοῦντες οὐδ᾽ ἀναίρεσιν
<lb/>δοῦναι θέλουσι, νόμιμ᾽ ἀτίζοντες θεῶν.
<lb rend="displayNum" n="20"/>κοινὸν δὲ φόρτον ταῖσδ᾽ ἔχων χρείας ἐμῆς
<lb/>Ἄδραστος ὄμμα δάκρυσιν τέγγων ὅδε
<lb/>κεῖται, τό τ᾽ ἔγχος τήν τε δυστυχεστάτην
<lb/>στένων στρατείαν ἣν ἔπεμψεν ἐκ δόμων:
<lb/>ὅς μ᾽ ἐξοτρύνει παῖδ᾽ ἐμὸν πεῖσαι λιταῖς
<lb rend="displayNum" n="25"/>νεκρῶν κομιστὴν ἢ λόγοισιν ἢ δορὸς
<lb/>ῥώμῃ γενέσθαι καὶ τάφου μεταίτιον,
<lb/>μόνον τόδ᾽ ἔργον προστιθεὶς ἐμῷ τέκνῳ
<lb/>πόλει τ᾽ Ἀθηνῶν. τυγχάνω δ᾽ ὑπὲρ χθονὸς
<lb/>ἀρότου προθύουσ᾽, ἐκ δόμων ἐλθοῦσ᾽ ἐμῶν
<lb rend="displayNum" n="30"/>πρὸς τόνδε σηκόν, ἔνθα πρῶτα φαίνεται
<lb/>φρίξας ὑπὲρ γῆς τῆσδε κάρπιμος στάχυς.
<lb/>δεσμὸν δ᾽ ἄδεσμον τόνδ᾽ ἔχουσα φυλλάδος
<lb/>μένω πρὸς ἁγναῖς ἐσχάραις δυοῖν θεαῖν
<lb/>Κόρης τε καὶ Δήμητρος, οἰκτίρουσα μὲν
<lb rend="displayNum" n="35"/>πολιὰς ἄπαιδας τάσδε μητέρας τέκνων,
<lb/>σέβουσα δ᾽ ἱερὰ στέμματ᾽. οἴχεται δέ μοι
<lb/>κῆρυξ πρὸς ἄστυ δεῦρο Θησέα καλῶν,
<lb/>ὡς ἢ τὸ τούτων λυπρὸν ἐξέλῃ χθονός,
<lb/>ἢ τάσδ᾽ ἀνάγκας ἱκεσίους λύσῃ, θεοὺς
<lb rend="displayNum" n="40"/>ὅσιόν τι δράσας: πάντα γὰρ δι᾽ ἀρσένων
<lb/>γυναιξὶ πράσσειν εἰκός, αἵτινες σοφαί.
</p>
            </sp>
         </div>
         <milestone n="42" unit="card"/>
         <div type="choral" org="uniform" sample="complete" part="N">
            <div type="strophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἱκετεύω σε, γεραιά,
<lb/>γεραιῶν ἐκ στομάτων, πρὸς
<lb/>γόνυ πίπτουσα τὸ σόν:
<lb rend="displayNum" n="45"/>ἄνομοι — τέκνα λῦσαι. — φθιμένων
<lb/>νεκύων οἳ καταλείπουσι μέλη
<lb/>θανάτῳ λυσιμελεῖ θηρσὶν ὀρείοισι βοράν:
<milestone n="48" unit="card"/>
                  </p>
               </sp>
            </div>
            <div type="antistrophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἐσιδοῦσ᾽ οἰκτρὰ μὲν ὄσσων
<lb/>δάκρυ᾽ ἀμφὶ βλεφάροις, ῥυ-
<lb rend="displayNum" n="50"/>σὰ δὲ σαρκῶν πολιᾶν
<lb/>καταδρύμματα χειρῶν: τί γάρ; ἃ
<lb/>φθιμένους παῖδας ἐμοὺς οὔτε δόμοις
<lb/>προθέμαν οὔτε τάφων χώματα γαίας ἐσορῶ.
<milestone n="54" unit="card"/>
                  </p>
               </sp>
            </div>
            <div type="strophe" n="2" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἔτεκες καὶ σύ ποτ᾽, ὦ πότνια, κοῦρον
<lb rend="displayNum" n="55"/>φίλα ποιησαμένα λέ-
<lb/>κτρα πόσει σῷ: μετά νυν
<lb/>δὸς ἐμοὶ σᾶς διανοίας,
<lb/>μετάδος δ᾽, ὅσσον ἐπαλγῶ μελέα <add>᾽γ᾽ὼ</add>
                     <lb/>φθιμένων οὓς ἔτεκον:
<lb rend="displayNum" n="60"/>παράπεισον δὲ σόν, ὤ, λισσόμεθ᾽, ἐλθεῖν
<lb/>τέκνον Ἰσμηνὸν ἐμάν τ᾽ ἐς χέρα θεῖναι
<lb/>νεκύων θαλερᾷ σώματ᾽ ἀλαίνοντ᾽ ἄταφα.
<milestone n="63" unit="card"/>
                  </p>
               </sp>
            </div>
            <div type="antistrophe" n="2" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ὁσίως οὔχ, ὑπ᾽ ἀνάγκας δὲ προπίπτου-
<lb/>σα προσαιτοῦσ᾽ ἔμολον δε-
<lb/>ξιπύρους θεῶν θυμέλας:
<lb rend="displayNum" n="65"/>ἔχομεν δ᾽ ἔνδικα, καὶ σοί
<lb/>τι πάρεστι σθένος ὥστ᾽ εὐτεκνίᾳ δυσ-
<lb/>τυχίαν τὰν παρ᾽ ἐμοὶ
<lb/>καθελεῖν: οἰκτρὰ δὲ πάσχουσ᾽ ἱκετεύω
<lb/>σὸν ἐμοὶ παῖδα ταλαίνᾳ ᾽ν χερὶ θεῖναι
<lb rend="displayNum" n="70"/>νέκυν, ἀμφιβαλεῖν λυγρὰ μέλη παιδὸς ἐμοῦ.
<milestone n="71" unit="card"/>
                  </p>
               </sp>
            </div>
            <div type="strophe" n="3" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἀγὼν ὅδ᾽ ἄλλος ἔρχεται γόων γόων
<lb/>διάδοχος, ἀχοῦσι προσπόλων χέρες.
<lb/>ἴτ᾽ ὦ ξυνῳδοὶ κτύποι,
<lb/>ἴτ᾽ ὦ ξυναλγηδόνες,
<lb rend="displayNum" n="75"/>χορὸν τὸν Ἅιδας σέβει,
<lb/>διὰ παρῇδος ὄνυχα λευκὸν
<lb/>αἱματοῦτε χρῶτά τε φόνιον:
<lb/>τὰ γὰρ φθιτῶν
<lb rend="displayNum" n="78b"/>τοῖς ὁρῶσι κόσμος.
<milestone n="79" unit="card"/>
                  </p>
               </sp>
            </div>
            <div type="antistrophe" n="3" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἄπληστος ἅδε μ᾽ ἐξάγει χάρις γόων
<lb rend="displayNum" n="80"/>πολύπονος, ὡς ἐξ ἀλιβάτου πέτρας
<lb/>ὑγρὰ ῥέουσα σταγὼν
<lb/>ἄπαυστος αἰεί: γόων,
<lb/>τὸ γὰρ θανόντων τέκνων
<lb/>ἐπιπονόν τι κατὰ γυναῖκας
<lb rend="displayNum" n="85"/>ἐς γόους πέφυκε πάθος. ἒ ἔ.
<lb/>θανοῦσα τῶνδ᾽
<lb rend="displayNum" n="86b"/>ἀλγέων λαθοίμαν.
<milestone n="87" unit="card"/>
                  </p>
               </sp>
            </div>
         </div>
         <div type="episode" org="uniform" sample="complete" part="N">
            <sp>
               <speaker>Θησεύς</speaker>
               <p>
                  <lb/>τίνων γόων ἤκουσα καὶ στέρνων κτύπον
<lb/>νεκρῶν τε θρήνους, τῶνδ᾽ ἀνακτόρων ἄπο
<lb/>ἠχοῦς ἰούσης; ὡς φόβος μ᾽ ἀναπτεροῖ
<lb rend="displayNum" n="90"/>μή μοί τι μήτηρ, ἣν μεταστείχω ποδί,
<lb/>χρονίαν ἀποῦσαν ἐκ δόμων ἔχῃ νέον.
<lb/>ἔα:
<lb/>τί χρῆμα; καινὰς ἐσβολὰς ὁρῶ λόγων:
<lb/>μητέρα γεραιὰν βωμίαν ἐφημένην
<lb/>ξένους θ᾽ ὁμοῦ γυναῖκας, οὐχ ἕνα ῥυθμὸν
<lb rend="displayNum" n="95"/>κακῶν ἐχούσας: ἔκ τε γὰρ γερασμίων
<lb/>ὄσσων ἐλαύνουσ᾽ οἰκτρὸν ἐς γαῖαν δάκρυ,
<lb/>κουραί τε καὶ πεπλώματ᾽ οὐ θεωρικά.
<lb/>τί ταῦτα, μῆτερ; σὸν τὸ μηνύειν ἐμοί,
<lb/>ἡμῶν δ᾽ ἀκούειν: προσδοκῶ τι γὰρ νέον.
</p>
            </sp>
            <sp>
               <speaker>Αἴθρα</speaker>
               <p>
                  <lb rend="displayNum" n="100"/>ὦ παῖ, γυναῖκες αἵδε μητέρες τέκνων
<lb/>τῶν κατθανόντων ἀμφὶ Καδμείας πύλας
<lb/>ἑπτὰ στρατηγῶν: ἱκεσίοις δὲ σὺν κλάδοις
<lb/>φρουροῦσί μ᾽, ὡς δέδορκας, ἐν κύκλῳ, τέκνον.
</p>
            </sp>
            <sp>
               <speaker>Θησεύς</speaker>
               <p>
                  <lb/>τίς δ᾽ ὁ στενάζων οἰκτρὸν ἐν πύλαις ὅδε;
</p>
            </sp>
            <sp>
               <speaker>Αἴθρα</speaker>
               <p>
                  <lb rend="displayNum" n="105"/>Ἄδραστος, ὡς λέγουσιν, Ἀργείων ἄναξ.
</p>
            </sp>
            <sp>
               <speaker>Θησεύς</speaker>
               <p>
                  <lb/>οἱ δ᾽ ἀμφὶ τόνδε παῖδες; ἦ τούτων τέκνα;
</p>
            </sp>
            <sp>
               <speaker>Αἴθρα</speaker>
               <p>
                  <lb/>οὔκ, ἀλλὰ νεκρῶν τῶν ὀλωλότων κόροι.
</p>
            </sp>
            <sp>
               <speaker>Θησεύς</speaker>
               <p>
                  <lb/>τί γὰρ πρὸς ἡμᾶς ἦλθον ἱκεσίᾳ χερί;
</p>
            </sp>
            <sp>
               <speaker>Αἴθρα</speaker>
               <p>
                  <lb/>οἶδ᾽: ἀλλὰ τῶνδε μῦθος οὑντεῦθεν, τέκνον.
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="110"/>σὲ τὸν κατήρη χλανιδίοις ἀνιστορῶ.
<lb/>λέγ᾽ ἐκκαλύψας κρᾶτα καὶ πάρες γόον:
<lb/>πέρας γὰρ οὐδὲν μὴ διὰ γλώσσης ἰόν.
<milestone n="113" unit="card"/>
               </p>
            </sp>
            <sp>
               <speaker>Ἄδραστος</speaker>
               <p>
                  <lb/>ὦ καλλίνικε γῆς Ἀθηναίων ἄναξ,
<lb/>Θησεῦ, σὸς ἱκέτης καὶ πόλεως ἥκω σέθεν.
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="115"/>τί χρῆμα θηρῶν καὶ τίνος χρείαν ἔχων;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>οἶσθ᾽ ἣν στρατείαν ἐστράτευσ᾽ ὀλεθρίαν.
</p>
            </sp>
            <sp>
               <speaker>Θησεύς</speaker>
               <p>
                  <lb/>οὐ γάρ τι σιγῇ διεπέρασας Ἑλλάδα.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ἐνταῦθ᾽ ἀπώλεσ᾽ ἄνδρας Ἀργείων ἄκρους.
</p>
            </sp>
            <sp>
               <speaker>Θησεύς</speaker>
               <p>
                  <lb/>τοιαῦθ᾽ ὁ τλήμων πόλεμος ἐξεργάζεται.
</p>
            </sp>
            <sp>
               <speaker>Ἄδραστος</speaker>
               <p>
                  <lb rend="displayNum" n="120"/>τούτους θανόντας ἦλθον ἐξαιτῶν πόλιν.
</p>
            </sp>
            <sp>
               <speaker>Θησεύς</speaker>
               <p>
                  <lb/>κήρυξιν Ἑρμοῦ πίσυνος, ὡς θάψῃς νεκρούς;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>κἄπειτά γ᾽ οἱ κτανόντες οὐκ ἐῶσί με.
</p>
            </sp>
            <sp>
               <speaker>Θησεύς</speaker>
               <p>
                  <lb/>τί γὰρ λέγουσιν, ὅσια χρῄζοντος σέθεν;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>τί δ᾽; εὐτυχοῦντες οὐκ ἐπίστανται φέρειν.
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="125"/>ξύμβουλον οὖν μ᾽ ἐπῆλθες; ἢ τίνος χάριν;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>κομίσαι σε, Θησεῦ, παῖδας Ἀργείων θέλων.
</p>
            </sp>
            <sp>
               <speaker>Θησεύς</speaker>
               <p>
                  <lb/>τὸ δ᾽ Ἄργος ἡμῖν ποῦ ᾽στιν; ἢ κόμποι μάτην;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>σφαλέντες οἰχόμεσθα. πρὸς σὲ δ᾽ ἥκομεν.
</p>
            </sp>
            <sp>
               <speaker>Θησεύς</speaker>
               <p>
                  <lb/>ἰδίᾳ δοκῆσάν σοι τόδ᾽ ἢ πάσῃ πόλει;
</p>
            </sp>
            <sp>
               <speaker>Ἄδραστος</speaker>
               <p>
                  <lb rend="displayNum" n="130"/>πάντες <add>σ᾽</add> ἱκνοῦνται Δαναΐδαι θάψαι νεκρούς.
</p>
            </sp>
            <sp>
               <speaker>Θησεύς</speaker>
               <p>
                  <lb/>ἐκ τοῦ δ᾽ ἐλαύνεις ἑπτὰ πρὸς Θήβας λόχους;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>δισσοῖσι γαμβροῖς τήνδε πορσύνων χάριν.
</p>
            </sp>
            <sp>
               <speaker>Θησεύς</speaker>
               <p>
                  <lb/>τῷ δ᾽ ἐξέδωκας παῖδας Ἀργείων σέθεν;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>οὐκ ἐγγενῆ συνῆψα κηδείαν δόμοις.
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="135"/>ἀλλὰ ξένοις ἔδωκας Ἀργείας κόρας;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>Τυδεῖ <add>γε</add> Πολυνείκει τε τῷ Θηβαιγενεῖ.
</p>
            </sp>
            <sp>
               <speaker>Θησεύς</speaker>
               <p>
                  <lb/>τίν᾽ εἰς ἔρωτα τῆσδε κηδείας μολών;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>Φοίβου μ᾽ ὑπῆλθε δυστόπαστ᾽ αἰνίγματα.
</p>
            </sp>
            <sp>
               <speaker>Θησεύς</speaker>
               <p>
                  <lb/>τί δ᾽ εἶπ᾽ Ἀπόλλων παρθένοις κραίνων γάμον;
</p>
            </sp>
            <sp>
               <speaker>Ἄδραστος</speaker>
               <p>
                  <lb rend="displayNum" n="140"/>κάπρῳ με δοῦναι καὶ λέοντι παῖδ᾽ ἐμώ.
</p>
            </sp>
            <sp>
               <speaker>Θησεύς</speaker>
               <p>
                  <lb/>σὺ δ᾽ ἐξελίσσεις πῶς θεοῦ θεσπίσματα;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ἐλθόντε φυγάδε νυκτὸς εἰς ἐμὰς πύλας — 
</p>
            </sp>
            <sp>
               <speaker>Θησεύς</speaker>
               <p>
                  <lb/>τίς καὶ τίς; εἰπέ: δύο γὰρ ἐξαυδᾷς ἅμα.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>Τυδεὺς μάχην ξυνῆψε Πολυνείκης θ᾽ ἅμα.
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="145"/>ἦ τοῖσδ᾽ ἔδωκας θηρσὶν ὣς κόρας σέθεν;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>μάχην γε δισσοῖν κνωδάλοιν ἀπεικάσας.
</p>
            </sp>
            <sp>
               <speaker>Θησεύς</speaker>
               <p>
                  <lb/>ἦλθον δὲ δὴ πῶς πατρίδος ἐκλιπόνθ᾽ ὅρους;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>Τυδεὺς μὲν αἷμα συγγενὲς φεύγων χθονός.
</p>
            </sp>
            <sp>
               <speaker>Θησεύς</speaker>
               <p>
                  <lb/>ὁ δ᾽ Οἰδίπου <add>τί</add>, τίνι τρόπῳ Θήβας λιπών;
</p>
            </sp>
            <sp>
               <speaker>Ἄδραστος</speaker>
               <p>
                  <lb rend="displayNum" n="150"/>ἀραῖς πατρῴαις, μὴ κασίγνητον κτάνοι.
</p>
            </sp>
            <sp>
               <speaker>Θησεύς</speaker>
               <p>
                  <lb/>σοφήν γ᾽ ἔλεξας τήνδ᾽ ἑκούσιον φυγήν.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ἀλλ᾽ οἱ μένοντες τοὺς ἀπόντας ἠδίκουν.
</p>
            </sp>
            <sp>
               <speaker>Θησεύς</speaker>
               <p>
                  <lb/>οὔ πού σφ᾽ ἀδελφὸς χρημάτων νοσφίζεται;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ταύτῃ δικάζων ἦλθον: εἶτ᾽ ἀπωλόμην.
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="155"/>μάντεις δ᾽ ἐπῆλθες ἐμπύρων τ᾽ εἶδες φλόγα;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>οἴμοι; διώκεις μ᾽ ᾗ μάλιστ᾽ ἐγὼ ᾽σφάλην.
</p>
            </sp>
            <sp>
               <speaker>Θησεύς</speaker>
               <p>
                  <lb/>οὐκ ἦλθες, ὡς ἔοικεν, εὐνοίᾳ θεῶν.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>τὸ δὲ πλέον, ἦλθον Ἀμφιάρεώ γε πρὸς βίαν.
</p>
            </sp>
            <sp>
               <speaker>Θησεύς</speaker>
               <p>
                  <lb/>οὕτω τὸ θεῖον ῥᾳδίως ἀπεστράφης;
</p>
            </sp>
            <sp>
               <speaker>Ἄδραστος</speaker>
               <p>
                  <lb rend="displayNum" n="160"/>νέων γὰρ ἀνδρῶν θόρυβος ἐξέπλησσέ με.
</p>
            </sp>
            <sp>
               <speaker>Θησεύς</speaker>
               <p>
                  <lb/>εὐψυχίαν ἔσπευσας ἀντ᾽ εὐβουλίας.
<milestone n="162" unit="card"/>
               </p>
            </sp>
            <sp>
               <speaker>Ἄδραστος</speaker>
               <p>
                  <lb/>ὃ δή γε πολλοὺς ὤλεσε στρατηλάτας.
<lb/>ἀλλ᾽, ὦ καθ᾽ Ἑλλάδ᾽ ἀλκιμώτατον κάρα,
<lb/>ἄναξ Ἀθηνῶν, ἐν μὲν αἰσχύναις ἔχω
<lb rend="displayNum" n="165"/>πίτνων πρὸς οὖδας γόνυ σὸν ἀμπίσχειν χερί,
<lb/>πολιὸς ἀνὴρ τύραννος εὐδαίμων πάρος:
<lb/>ὅμως δ᾽ ἀνάγκη συμφοραῖς εἴκειν ἐμαῖς.
<lb/>σῶσον νεκρούς μοι, τἀμά τ᾽ οἰκτίρας κακὰ
<lb/>καὶ τῶν θανόντων τάσδε μητέρας τέκνων,
<lb rend="displayNum" n="170"/>αἷς γῆρας ἥκει πολιὸν εἰς ἀπαιδίαν,
<lb/>ἐλθεῖν δ᾽ ἔτλησαν δεῦρο καὶ ξένον πόδα
<lb/>θεῖναι μόλις γεραιὰ κινοῦσαι μέλη,
<lb/>πρεσβεύματ᾽ οὐ Δήμητρος ἐς μυστήρια,
<lb/>ἀλλ᾽ ὡς νεκροὺς θάψωσιν, ἃς αὐτὰς ἐχρῆν
<lb rend="displayNum" n="175"/>κείνων ταφείσας χερσὶν ὡραίων τυχεῖν.
<lb/>σοφὸν δὲ πενίαν τ᾽ εἰσορᾶν τὸν ὄλβιον,
<lb/>πένητά τ᾽ εἰς τοὺς πλουσίους ἀποβλέπειν
<lb/>ζηλοῦνθ᾽, ἵν᾽ αὐτὸν χρημάτων ἔρως ἔχῃ,
<lb/>τά τ᾽ οἰκτρὰ τοὺς μὴ δυστυχεῖς δεδοικέναι.
<lb/>
                  <gap/>
                  <lb rend="displayNum" n="180"/>τόν θ᾽ ὑμνοποιὸν αὐτὸς ἃν τίκτῃ μέλη
<lb/>χαίροντα τίκτειν: ἢν δὲ μὴ πάσχῃ τόδε,
<lb/>οὔτοι δύναιτ᾽ ἂν οἴκοθέν γ᾽ ἀτώμενος
<lb/>τέρπειν ἂν ἄλλους: οὐδὲ γὰρ δίκην ἔχει.
<lb/>τάχ᾽ οὖν ἂν εἴποις: Πελοπίαν παρεὶς χθόνα
<lb rend="displayNum" n="185"/>πῶς ταῖς Ἀθήναις τόνδε προστάσσεις πόνον;
<lb/>ἐγὼ δίκαιός εἰμ᾽ ἀφηγεῖσθαι τάδε.
<lb/>Σπάρτη μὲν ὠμὴ καὶ πεποίκιλται τρόπους,
<lb/>τὰ δ᾽ ἄλλα μικρὰ κἀσθενῆ: πόλις δὲ σὴ
<lb/>μόνη δύναιτ᾽ ἂν τόνδ᾽ ὑποστῆναι πόνον:
<lb rend="displayNum" n="190"/>τά τ᾽ οἰκτρὰ γὰρ δέδορκε καὶ νεανίαν
<lb/>ἔχει σὲ ποιμέν᾽ ἐσθλόν: οὗ χρείᾳ πόλεις
<lb/>πολλαὶ διώλοντ᾽, ἐνδεεῖς στρατηλάτου.
</p>
            </sp>
            <sp>
               <speaker>Χορός</speaker>
               <p>
                  <lb/>κἀγὼ τὸν αὐτὸν τῷδέ σοι λόγον λέγω,
<lb/>Θησεῦ, δι᾽ οἴκτου τὰς ἐμὰς λαβεῖν τύχας.
<milestone n="195" unit="card"/>
               </p>
            </sp>
            <sp n="*qhseu/s">
               <speaker>Θησεύς</speaker>
               <p>
                  <lb rend="displayNum" n="195"/>ἄλλοισι δὴ ᾽πόνησ᾽ ἁμιλληθεὶς λόγῳ
<lb/>τοιῷδ᾽. ἔλεξε γάρ τις ὡς τὰ χείρονα
<lb/>πλείω βροτοῖσίν ἐστι τῶν ἀμεινόνων:
<lb/>ἐγὼ δὲ τούτοις ἀντίαν γνώμην ἔχω,
<lb/>πλείω τὰ χρηστὰ τῶν κακῶν εἶναι βροτοῖς:
<lb rend="displayNum" n="200"/>εἰ μὴ γὰρ ἦν τόδ᾽, οὐκ ἂν ἦμεν ἐν φάει.
<lb/>αἰνῶ δ᾽ ὃς ἡμῖν βίοτον ἐκ πεφυρμένου
<lb/>καὶ θηριώδους θεῶν διεσταθμήσατο,
<lb/>πρῶτον μὲν ἐνθεὶς σύνεσιν, εἶτα δ᾽ ἄγγελον
<lb/>γλῶσσαν λόγων δούς, ὥστε γιγνώσκειν ὄπα,
<lb rend="displayNum" n="205"/>τροφήν τε καρποῦ τῇ τροφῇ τ᾽ ἀπ᾽ οὐρανοῦ
<lb/>σταγόνας ὑδρηλάς, ὡς τά γ᾽ ἐκ γαίας τρέφῃ
<lb/>ἄρδῃ τε νηδύν: πρὸς δὲ τοῖσι χείματος
<lb/>προβλήματ᾽, αἶθρον ἐξαμύνασθαι θεοῦ,
<lb/>πόντου τε ναυστολήμαθ᾽, ὡς διαλλαγὰς
<lb rend="displayNum" n="210"/>ἔχοιμεν ἀλλήλοισιν ὧν πένοιτο γῆ.
<lb/>ἃ δ᾽ ἔστ᾽ ἄσημα κοὐ σαφῶς γιγνώσκομεν,
<lb/>ἐς πῦρ βλέποντες καὶ κατὰ σπλάγχνων πτυχὰς
<lb/>μάντεις προσημαίνουσιν οἰωνῶν τ᾽ ἄπο.
<lb/>ἆρ᾽ οὐ τρυφῶμεν θεοῦ κατασκευὴν βίῳ
<lb rend="displayNum" n="215"/>δόντος τοιαύτην, οἷσιν οὐκ ἀρκεῖ τάδε;
<lb/>ἀλλ᾽ ἡ φρόνησις τοῦ θεοῦ μεῖζον σθένειν
<lb/>ζητεῖ, τὸ γαῦρον δ᾽ ἐν φρεσὶν κεκτημένοι
<lb/>δοκοῦμεν εἶναι δαιμόνων σοφώτεροι.
<milestone n="219" unit="card"/>
                  <lb/>ἧς καὶ σὺ φαίνῃ δεκάδος, οὐ σοφὸς γεγώς,
<lb rend="displayNum" n="220"/>ὅστις κόρας μὲν θεσφάτοις Φοίβου ζυγεὶς
<lb/>ξένοισιν ὧδ᾽ ἔδωκας ὡς ζώντων θεῶν,
<lb/>λαμπρὸν δὲ θολερῷ δῶμα συμμείξας τὸ σὸν
<lb/>ἥλκωσας οἴκους: χρῆν γὰρ οὐδὲ σώματα
<lb/>ἄδικα δικαίοις τὸν σοφὸν συμμιγνύναι,
<lb rend="displayNum" n="225"/>εὐδαιμονοῦντας δ᾽ ἐς δόμους κτᾶσθαι φίλους.
<lb/>κοινὰς γὰρ ὁ θεὸς τὰς τύχας ἡγούμενος
<lb/>τοῖς τοῦ νοσοῦντος πήμασιν διώλεσε
<lb/>τὸν συννοσοῦντα κοὐδὲν ἠδικηκότα.
<lb/>ἐς δὲ στρατείαν πάντας Ἀργείους ἄγων,
<lb rend="displayNum" n="230"/>μάντεων λεγόντων θέσφατ᾽, εἶτ᾽ ἀτιμάσας
<lb/>βίᾳ παρελθὼν θεοὺς ἀπώλεσας πόλιν,
<lb/>νέοις παραχθείς, οἵτινες τιμώμενοι
<lb/>χαίρουσι πολέμους τ᾽ αὐξάνουσ᾽ ἄνευ δίκης,
<lb/>φθείροντες ἀστούς, ὁ μὲν ὅπως στρατηλατῇ,
<lb rend="displayNum" n="235"/>ὁ δ᾽ ὡς ὑβρίζῃ δύναμιν ἐς χεῖρας λαβών,
<lb/>ἄλλος δὲ κέρδους οὕνεκ᾽, οὐκ ἀποσκοπῶν
<lb/>τὸ πλῆθος εἴ τι βλάπτεται πάσχον τάδε.
<lb/>τρεῖς γὰρ πολιτῶν μερίδες: οἳ μὲν ὄλβιοι
<lb/>ἀνωφελεῖς τε πλειόνων τ᾽ ἐρῶσ᾽ ἀεί:
<lb rend="displayNum" n="240"/>οἳ δ᾽ οὐκ ἔχοντες καὶ σπανίζοντες βίου
<lb/>δεινοί, νέμοντες τῷ φθόνῳ πλέον μέρος,
<lb/>ἐς τοὺς ἔχοντας κέντρ᾽ ἀφιᾶσιν κακά,
<lb/>γλώσσαις πονηρῶν προστατῶν φηλούμενοι:
<lb/>τριῶν δὲ μοιρῶν ἡ ᾽ν μέσῳ σῴζει πόλεις,
<lb rend="displayNum" n="245"/>κόσμον φυλάσσουσ᾽ ὅντιν᾽ ἂν τάξῃ πόλις.
<lb/>κἄπειτ᾽ ἐγώ σοι σύμμαχος γενήσομαι;
<lb/>τί πρὸς πολίτας τοὺς ἐμοὺς λέγων καλόν;
<lb/>χαίρων ἴθ᾽: εἰ γὰρ μὴ βεβούλευσαι καλῶς,
<lb/>αὐτὸς πιέζειν τὴν τύχην, ἡμᾶς δ᾽ ἐᾶν.
</p>
            </sp>
            <sp>
               <speaker>Χορός</speaker>
               <p>
                  <lb rend="displayNum" n="250"/>ἥμαρτεν: ἐν νέοισι δ᾽ ἀνθρώπων τόδε
<lb/>ἔνεστι: συγγνώμην δὲ τῷδ᾽ ἔχειν χρεών.
<lb/>
                  <add>ἀλλ᾽ ὡς ἰατρὸν τῶνδ᾽, ἄναξ, ἀφίγμεθα.</add>
                  <milestone n="253" unit="card"/>
               </p>
            </sp>
            <sp>
               <speaker>Ἄδραστος</speaker>
               <p>
                  <lb/>οὔτοι δικαστήν <add>σ᾽</add> εἱλόμην ἐμῶν κακῶν
<lb/>οὐδ᾽, εἴ τι πράξας μὴ καλῶς εὑρίσκομαι,
<lb rend="displayNum" n="255"/>τούτων κολαστὴν κἀπιτιμητήν, ἄναξ,
<lb/>ἀλλ᾽ ὡς ὀναίμην. εἰ δὲ μὴ βούλῃ τάδε,
<lb/>στέργειν ἀνάγκη τοῖσι σοῖς: τί γὰρ πάθω;
<lb/>ἄγ᾽, ὦ γεραιαί, στείχετε, γλαυκὴν χλόην
<lb/>αὐτοῦ λιποῦσαι, φυλλάδος καταστροφῇ
<lb rend="displayNum" n="260"/>θεούς τε καὶ γῆν τήν τε πυρφόρον θεὰν
<lb/>Δήμητρα θέμεναι μάρτυρ᾽ ἡλίου τε φῶς,
<lb/>ὡς οὐδὲν ἡμῖν ἤρκεσαν λιταὶ θεῶν.
</p>
            </sp>
            <sp>
               <speaker>Χορός</speaker>
               <p>
                  <lb/>
                  <gap/>
                  <lb/>ὃς Πέλοπος ἦν παῖς, Πελοπίας δ᾽ ἡμεῖς χθονὸς
<lb/>ταὐτὸν πατρῷον αἷμα σοὶ κεκτήμεθα.
<lb rend="displayNum" n="265"/>τί δρᾷς; προδώσεις ταῦτα κἀκβαλεῖς χθονὸς
<lb/>γραῦς οὐ τυχούσας οὐδὲν ὧν αὐτὰς ἐχρῆν;
<lb/>μὴ δῆτ᾽: ἔχει γὰρ καταφυγὴν θὴρ μὲν πέτραν,
<lb/>δοῦλος δὲ βωμοὺς θεῶν, πόλις δὲ πρὸς πόλιν
<lb/>ἔπτηξε χειμασθεῖσα: τῶν γὰρ ἐν βροτοῖς
<lb rend="displayNum" n="270"/>οὐκ ἔστιν οὐδὲν διὰ τέλους εὐδαιμονοῦν.
<milestone n="271" unit="card"/>
               </p>
            </sp>
            <div type="hexameter" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>βᾶθι, τάλαιν᾽, ἱερῶν δαπέδων ἄπο Περσεφονείας,
<lb/>βᾶθι καὶ ἀντίασον γονάτων ἔπι χεῖρα βαλοῦσα,
<lb/>τέκνων τεθνεώτων κομίσαι δέμας, ὦ μελέα ᾽γώ,
<lb/>οὓς ὑπὸ τείχεσι Καδμείοισιν ἀπώλεσα κούρους.
<lb rend="displayNum" n="275"/>
                     <add>ἰώ μοι: λάβετε φέρετε πέμπετε κρίνετε ταλαίνας χέρας γεραιάς.</add>
                     <lb/>πρός <add>σε</add> γενειάδος, ὦ φίλος, ὦ δοκιμώτατος Ἑλλάδι,
<lb rend="displayNum" n="279"/>ἄντομαι ἀμφιπίτνουσα τὸ σὸν γόνυ καὶ χέρα δειλαία:
<lb rend="displayNum" n="280"/>οἴκτισαι ἀμφὶ τέκνων μ᾽ †ἱκέταν ἤ τιν᾽† ἀλάταν
<lb/>οἰκτρὸν ἰήλεμον οἰκτρὸν ἱεῖσαν.
<lb/>μηδ᾽ ἀτάφους, τέκνον, ἐν χθονὶ Κάδμου χάρματα θηρῶν
<lb/>παῖδας ἐν ἁλικίᾳ τᾷ σᾷ κατίδῃς, ἱκετεύω.
<lb/>βλέψον ἐμῶν βλεφάρων ἔπι δάκρυον, ἃ περὶ σοῖσι
<lb rend="displayNum" n="285"/>γούνασιν ὧδε πίτνω τέκνοις τάφον ἐξανύσασθαι.
<milestone n="286" unit="card"/>
                  </p>
               </sp>
            </div>
            <div type="iambic" org="uniform" sample="complete" part="N">
               <sp>
                  <speaker>Θησεύς</speaker>
                  <p>
                     <lb/>μῆτερ, τί κλαίεις λέπτ᾽ ἐπ᾽ ὀμμάτων φάρη
<lb/>βαλοῦσα τῶν σῶν; ἆρα δυστήνους γόους
<lb/>κλύουσα τῶνδε; κἀμὲ γὰρ διῆλθέ τι.
<lb/>ἔπαιρε λευκὸν κρᾶτα, μὴ δακρυρρόει
<lb rend="displayNum" n="290"/>σεμναῖσι Δηοῦς ἐσχάραις παρημένη.
</p>
               </sp>
               <sp>
                  <speaker>Αἴθρα</speaker>
                  <p>
                     <lb/>αἰαῖ.
</p>
               </sp>
               <sp>
                  <speaker>Θησεύς</speaker>
                  <p>
τὰ τούτων οὐχὶ σοὶ στενακτέον.
</p>
               </sp>
               <sp>
                  <speaker>Αἴθρα</speaker>
                  <p>
                     <lb/>ὦ τλήμονες γυναῖκες.
</p>
               </sp>
               <sp>
                  <speaker>Θησεύς</speaker>
                  <p>
οὐ σὺ τῶνδ᾽ ἔφυς.
</p>
               </sp>
               <sp>
                  <speaker>Αἴθρα</speaker>
                  <p>
                     <lb/>εἴπω τι, τέκνον, σοί τε καὶ πόλει καλόν;
</p>
               </sp>
               <sp>
                  <speaker>Θησεύς</speaker>
                  <p>
                     <lb/>ὡς πολλά γ᾽ ἐστὶ κἀπὸ θηλειῶν σοφά.
</p>
               </sp>
               <sp>
                  <speaker>Αἴθρα</speaker>
                  <p>
                     <lb rend="displayNum" n="295"/>ἀλλ᾽ εἰς ὄκνον μοι μῦθος ὃν κεύθω φέρει.
</p>
               </sp>
               <sp>
                  <speaker>Θησεύς</speaker>
                  <p>
                     <lb/>αἰσχρόν γ᾽ ἔλεξας, χρήστ᾽ ἔπη κρύπτειν φίλοις.
</p>
               </sp>
               <sp>
                  <speaker>Αἴθρα</speaker>
                  <p>
                     <lb/>οὔτοι σιωπῶσ᾽ εἶτα μέμψομαί ποτε
<lb/>τὴν νῦν σιωπὴν ὡς ἐσιγήθη κακῶς,
<lb/>οὐδ᾽ ὡς ἀχρεῖον τὰς γυναῖκας εὖ λέγειν
<lb rend="displayNum" n="300"/>δείσασ᾽ ἀφήσω τῷ φόβῳ τοὐμὸν καλόν.
<lb/>ἐγὼ δέ σ᾽, ὦ παῖ, πρῶτα μὲν τὰ τῶν θεῶν
<lb/>σκοπεῖν κελεύω μὴ σφαλῇς ἀτιμάσας:
<lb/>τἄλλ᾽ εὖ φρονῶν γάρ, ἐν μόνῳ τούτῳ ᾽σφάλης.
<lb/>πρὸς τοῖσδε δ᾽, εἰ μὲν μὴ ἀδικουμένοις ἐχρῆν
<lb rend="displayNum" n="305"/>τολμηρὸν εἶναι, κάρτ᾽ ἂν εἶχον ἡσύχως:
<lb/>νῦν δ᾽ ἴσθι σοί τε τοῦθ᾽ ὅσην τιμὴν φέρει,
<lb/>κἀμοὶ παραινεῖν οὐ φόβον φέρει, τέκνον,
<lb/>ἄνδρας βιαίους καὶ κατείργοντας νεκροὺς
<lb/>τάφου τε μοίρας καὶ κτερισμάτων λαχεῖν
<lb rend="displayNum" n="310"/>ἐς τήνδ᾽ ἀνάγκην σῇ καταστῆσαι χερί,
<lb/>νόμιμά τε πάσης συγχέοντας Ἑλλάδος
<lb/>παῦσαι: τὸ γάρ τοι συνέχον ἀνθρώπων πόλεις
<lb/>τοῦτ᾽ ἔσθ᾽, ὅταν τις τοὺς νόμους σῴζῃ καλῶς.
<lb/>ἐρεῖ δὲ δή τις ὡς ἀνανδρίᾳ χερῶν,
<lb rend="displayNum" n="315"/>πόλει παρόν σοι στέφανον εὐκλείας λαβεῖν,
<lb/>δείσας ἀπέστης, καὶ συὸς μὲν ἀγρίου
<lb/>ἀγῶνος ἥψω φαῦλον ἀθλήσας πόνον,
<lb/>οὗ δ᾽ ἐς κράνος βλέψαντα καὶ λόγχης ἀκμὴν
<lb/>χρῆν ἐκπονῆσαι, δειλὸς ὢν ἐφηυρέθης.
<lb rend="displayNum" n="320"/>μὴ δῆτ᾽ ἐμός γ᾽ ὤν, ὦ τέκνον, δράσῃς τάδε.
<lb/>ὁρᾷς, ἄβουλος ὡς κεκερτομημένη
<lb/>τοῖς κερτομοῦσι γοργὸν ὄμμ᾽ ἀναβλέπει
<lb/>σὴ πατρίς; ἐν γὰρ τοῖς πόνοισιν αὔξεται:
<lb/>αἱ δ᾽ ἥσυχοι σκοτεινὰ πράσσουσαι πόλεις
<lb rend="displayNum" n="325"/>σκοτεινὰ καὶ βλέπουσιν εὐλαβούμεναι.
<lb/>οὐκ εἶ νεκροῖσι καὶ γυναιξὶν ἀθλίαις
<lb/>προσωφελήσων, ὦ τέκνον, κεχρημέναις;
<lb/>ὡς οὔτε ταρβῶ σὺν δίκῃ σ᾽ ὁρμώμενον,
<lb/>Κάδμου θ᾽ ὁρῶσα λαὸν εὖ πεπραγότα,
<lb rend="displayNum" n="330"/>ἔτ᾽ αὐτὸν ἄλλα βλήματ᾽ ἐν κύβοις βαλεῖν
<lb/>πέποιθ᾽: ὁ γὰρ θεὸς πάντ᾽ ἀναστρέφει πάλιν.
</p>
               </sp>
               <sp>
                  <speaker>Χορός</speaker>
                  <p>
                     <lb/>ὦ φιλτάτη μοι, τῷδέ τ᾽ εἴρηκας καλῶς
<lb/>κἀμοί: διπλοῦν δὲ χάρμα γίγνεται τόδε.
<milestone n="334" unit="card"/>
                  </p>
               </sp>
               <sp>
                  <speaker>Θησεύς</speaker>
                  <p>
                     <lb/>ἐμοὶ λόγοι μέν, μῆτερ, οἱ λελεγμένοι
<lb rend="displayNum" n="335"/>ὀρθῶς ἔχουσ᾽ ἐς τόνδε, κἀπεφηνάμην
<lb/>γνώμην ὑφ᾽ οἵων ἐσφάλη βουλευμάτων:
<lb/>ὁρῶ δὲ κἀγὼ ταῦθ᾽ ἅπερ με νουθετεῖς,
<lb/>ὡς τοῖς ἐμοῖσιν οὐχὶ πρόσφορον τρόποις
<lb/>φεύγειν τὰ δεινά. πολλὰ γὰρ δράσας καλὰ
<lb rend="displayNum" n="340"/>ἔθος τόδ᾽ εἰς Ἕλληνας ἐξελεξάμην,
<lb/>ἀεὶ κολαστὴς τῶν κακῶν καθεστάναι.
<lb/>οὔκουν ἀπαυδᾶν δυνατόν ἐστί μοι πόνους.
<lb/>τί γάρ μ᾽ ἐροῦσιν οἵ γε δυσμενεῖς βροτῶν,
<lb/>ὅθ᾽ ἡ τεκοῦσα χὑπερορρωδοῦσ᾽ ἐμοῦ
<lb rend="displayNum" n="345"/>πρώτη κελεύεις τόνδ᾽ ὑποστῆναι πόνον;
<lb/>δράσω τάδ᾽: εἶμι καὶ νεκροὺς ἐκλύσομαι
<lb/>λόγοισι πείθων: εἰ δὲ μή, βίᾳ δορὸς
<lb/>ἤδη τόδ᾽ ἔσται κοὐχὶ σὺν φθόνῳ θεῶν.
<lb/>δόξαι δὲ χρῄζω καὶ πόλει πάσῃ τόδε.
<lb rend="displayNum" n="350"/>δόξει δ᾽ ἐμοῦ θέλοντος: ἀλλὰ τοῦ λόγου
<lb/>προσδοὺς ἔχοιμ᾽ ἂν δῆμον εὐμενέστερον.
<lb/>καὶ γὰρ κατέστησ᾽ αὐτὸν ἐς μοναρχίαν
<lb/>ἐλευθερώσας τήνδ᾽ ἰσόψηφον πόλιν.
<lb/>λαβὼν δ᾽ Ἄδραστον δεῖγμα τῶν ἐμῶν λόγων
<lb rend="displayNum" n="355"/>ἐς πλῆθος ἀστῶν εἶμι: καὶ πείσας τάδε,
<lb/>λεκτοὺς ἀθροίσας δεῦρ᾽ Ἀθηναίων κόρους
<lb/>ἥξω: παρ᾽ ὅπλοις θ᾽ ἥμενος πέμψω λόγους
<lb/>Κρέοντι νεκρῶν σώματ᾽ ἐξαιτούμενος.
<lb/>ἀλλ᾽, ὦ γεραιαί, σέμν᾽ ἀφαιρεῖτε στέφη
<lb rend="displayNum" n="360"/>μητρός, πρὸς οἴκους ὥς νιν Αἰγέως ἄγω,
<lb/>φίλην προσάψας χεῖρα: τοῖς τεκοῦσι γὰρ
<lb/>δύστηνος ὅστις μὴ ἀντιδουλεύει τέκνων — 
<lb/>κάλλιστον ἔρανον: δοὺς γὰρ ἀντιλάζυται
<lb/>παίδων παρ᾽ αὑτοῦ τοιάδ᾽ ἃν τοκεῦσι δῷ.
<milestone n="365" unit="card"/>
                  </p>
               </sp>
            </div>
         </div>
         <div type="choral" org="uniform" sample="complete" part="N">
            <div type="strophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb rend="displayNum" n="365"/>ἱππόβοτον Ἄργος, ὦ πάτριον ἐμὸν πέδον,
<lb/>ἐκλύετε τάδ᾽, ἐκλύετε
<lb/>ἄνακτος ὅσια περὶ θεοὺς
<lb/>καὶ μεγάλα Πελασγίᾳ
<lb rend="displayNum" n="368b"/>καὶ κατ᾽ Ἄργος.
<milestone n="369" unit="card"/>
                  </p>
               </sp>
            </div>
            <div type="antistrophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>εἰ γὰρ ἐπὶ τέρμα καὶ τὸ πλέον ἐμῶν κακῶν
<lb rend="displayNum" n="370"/>ἱκόμενος ἔτι ματέρος
<lb/>ἄγαλμα φόνιον ἐξέλοι,
<lb/>γᾶν δὲ φίλιον Ἰνάχου
<lb rend="displayNum" n="372b"/>θεῖτ᾽ ὀνήσας.
<milestone n="373" unit="card"/>
                  </p>
               </sp>
            </div>
            <div type="strophe" n="2" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>καλὸν δ᾽ ἄγαλμα πόλεσιν εὐσεβὴς πόνος
<lb/>χάριν τ᾽ ἔχει τὰν ἐς αἰεί.
<lb rend="displayNum" n="375"/>τί μοι πόλις κρανεῖ ποτ᾽; ἆρα φίλιά μοι
<lb/>τεμεῖ, καὶ τέκνοις ταφὰς ληψόμεσθα;
<milestone n="377" unit="card"/>
                  </p>
               </sp>
            </div>
            <div type="antistrophe" n="2" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἄμυνε ματρί, πόλις, ἄμυνε, Παλλάδος,
<lb/>νόμους βροτῶν μὴ μιαίνειν.
<lb/>σύ τοι σέβεις δίκαν, τὸ δ᾽ ἧσσον ἀδικίᾳ
<lb rend="displayNum" n="380"/>νέμεις, δυστυχῆ τ᾽ ἀεὶ πάντα ῥύῃ.
<milestone n="381" unit="card"/>
                  </p>
               </sp>
            </div>
         </div>
         <div type="episode" org="uniform" sample="complete" part="N">
            <sp>
               <speaker>Θησεύς</speaker>
               <p>
                  <lb/>τέχνην μὲν αἰεὶ τήνδ᾽ ἔχων ὑπηρετεῖς
<lb/>πόλει τε κἀμοί, διαφέρων κηρύγματα:
<lb/>ἐλθὼν δ᾽ ὑπέρ τ᾽ Ἀσωπὸν Ἰσμηνοῦ θ᾽ ὕδωρ
<lb/>σεμνῷ τυράννῳ φράζε Καδμείων τάδε:
<lb rend="displayNum" n="385"/>Θησεύς σ᾽ ἀπαιτεῖ πρὸς χάριν θάψαι νεκρούς,
<lb/>συγγείτον᾽ οἰκῶν γαῖαν, ἀξιῶν τυχεῖν,
<lb/>φίλον τε θέσθαι πάντ᾽ Ἐρεχθειδῶν λεών.
<lb/>κἂν μὲν θέλωσιν, αἰνέσας παλίσσυτος
<lb/>στεῖχ᾽: ἢν δ᾽ ἀπιστῶσ᾽, οἵδε δεύτεροι λόγοι:
<lb rend="displayNum" n="390"/>Κῶμον δέχεσθαι τὸν ἐμὸν ἀσπιδηφόρον.
<lb/>στρατὸς δὲ θάσσει κἀξετάζεται παρὼν
<lb/>Καλλίχορον ἀμφὶ σεμνὸν εὐτρεπὴς ὅδε.
<lb/>καὶ μὴν ἑκοῦσά γ᾽ ἀσμένη τ᾽ ἐδέξατο
<lb/>πόλις πόνον τόνδ᾽, ὡς θέλοντά μ᾽ ᾔσθετο.
<lb rend="displayNum" n="395"/>ἔα: λόγων τίς ἐμποδὼν ὅδ᾽ ἔρχεται;
<lb/>Καδμεῖος, ὡς ἔοικεν οὐ σάφ᾽ εἰδότι,
<lb/>κῆρυξ. ἐπίσχες, ἤν σ᾽ ἀπαλλάξῃ πόνου
<lb/>μολὼν ὕπαντα τοῖς ἐμοῖς βουλεύμασιν.
<milestone n="399" unit="card"/>
               </p>
            </sp>
            <sp>
               <speaker>Κῆρυξ</speaker>
               <p>
                  <lb/>τίς γῆς τύραννος; πρὸς τίν᾽ ἀγγεῖλαί με χρὴ
<lb rend="displayNum" n="400"/>λόγους Κρέοντος, ὃς κρατεῖ Κάδμου χθονὸς
<lb/>Ἐτεοκλέους θανόντος ἀμφ᾽ ἑπταστόμους
<lb/>πύλας ἀδελφῇ χειρὶ Πολυνείκους ὕπο;
</p>
            </sp>
            <sp>
               <speaker>Θησεύς</speaker>
               <p>
                  <lb/>πρῶτον μὲν ἤρξω τοῦ λόγου ψευδῶς, ξένε,
<lb/>ζητῶν τύραννον ἐνθάδ᾽: οὐ γὰρ ἄρχεται
<lb rend="displayNum" n="405"/>ἑνὸς πρὸς ἀνδρός, ἀλλ᾽ ἐλευθέρα πόλις.
<lb/>δῆμος δ᾽ ἀνάσσει διαδοχαῖσιν ἐν μέρει
<lb/>ἐνιαυσίαισιν, οὐχὶ τῷ πλούτῳ διδοὺς
<lb/>τὸ πλεῖστον, ἀλλὰ χὡ πένης ἔχων ἴσον.
</p>
            </sp>
            <sp>
               <speaker>Κῆρυξ</speaker>
               <p>
                  <lb/>ἓν μὲν τόδ᾽ ἡμῖν ὥσπερ ἐν πεσσοῖς δίδως
<lb rend="displayNum" n="410"/>κρεῖσσον: πόλις γὰρ ἧς ἐγὼ πάρειμ᾽ ἄπο
<lb/>ἑνὸς πρὸς ἀνδρός, οὐκ ὄχλῳ κρατύνεται:
<lb/>οὐδ᾽ ἔστιν αὐτὴν ὅστις ἐκχαυνῶν λόγοις
<lb/>πρὸς κέρδος ἴδιον ἄλλοτ᾽ ἄλλοσε στρέφει,
<lb/>τὸ δ᾽ αὐτίχ᾽ ἡδὺς καὶ διδοὺς πολλὴν χάριν,
<lb rend="displayNum" n="415"/>ἐσαῦθις ἔβλαψ᾽, εἶτα διαβολαῖς νέαις
<lb/>κλέψας τὰ πρόσθε σφάλματ᾽ ἐξέδυ δίκης.
<lb/>ἄλλως τε πῶς ἂν μὴ διορθεύων λόγους
<lb/>ὀρθῶς δύναιτ᾽ ἂν δῆμος εὐθύνειν πόλιν;
<lb/>ὁ γὰρ χρόνος μάθησιν ἀντὶ τοῦ τάχους
<lb rend="displayNum" n="420"/>κρείσσω δίδωσι. γαπόνος δ᾽ ἀνὴρ πένης,
<lb/>εἰ καὶ γένοιτο μὴ ἀμαθής, ἔργων ὕπο
<lb/>οὐκ ἂν δύναιτο πρὸς τὰ κοίν᾽ ἀποβλέπειν.
<lb/>ἦ δὴ νοσῶδες τοῦτο τοῖς ἀμείνοσιν,
<lb/>ὅταν πονηρὸς ἀξίωμ᾽ ἀνὴρ ἔχῃ
<lb rend="displayNum" n="425"/>γλώσσῃ κατασχὼν δῆμον, οὐδὲν ὢν τὸ πρίν.
<milestone n="426" unit="card"/>
               </p>
            </sp>
            <sp>
               <speaker>Θησεύς</speaker>
               <p>
                  <lb/>κομψός γ᾽ ὁ κῆρυξ καὶ παρεργάτης λόγων.
<lb/>ἐπεὶ δ᾽ ἀγῶνα καὶ σὺ τόνδ᾽ ἠγωνίσω,
<lb/>ἄκου᾽: ἅμιλλαν γὰρ σὺ προύθηκας λόγων.
<lb/>οὐδὲν τυράννου δυσμενέστερον πόλει,
<lb rend="displayNum" n="430"/>ὅπου τὸ μὲν πρώτιστον οὐκ εἰσὶν νόμοι
<lb/>κοινοί, κρατεῖ δ᾽ εἷς τὸν νόμον κεκτημένος
<lb/>αὐτὸς παρ᾽ αὑτῷ: καὶ τόδ᾽ οὐκέτ᾽ ἔστ᾽ ἴσον.
<lb/>γεγραμμένων δὲ τῶν νόμων ὅ τ᾽ ἀσθενὴς
<lb/>ὁ πλούσιός τε τὴν δίκην ἴσην ἔχει,
<lb rend="displayNum" n="435"/>ἔστιν δ᾽ ἐνισπεῖν τοῖσιν ἀσθενεστέροις
<lb/>τὸν εὐτυχοῦντα ταὔθ᾽, ὅταν κλύῃ κακῶς,
<lb/>νικᾷ δ᾽ ὁ μείων τὸν μέγαν δίκαι᾽ ἔχων.
<lb/>τοὐλεύθερον δ᾽ ἐκεῖνο: Τίς θέλει πόλει
<lb/>χρηστόν τι βούλευμ᾽ ἐς μέσον φέρειν ἔχων;
<lb rend="displayNum" n="440"/>καὶ ταῦθ᾽ ὁ χρῄζων λαμπρός ἐσθ᾽, ὁ μὴ θέλων
<lb/>σιγᾷ. τί τούτων ἔστ᾽ ἰσαίτερον πόλει;
<lb/>καὶ μὴν ὅπου γε δῆμος αὐθέντης χθονός,
<lb/>ὑποῦσιν ἀστοῖς ἥδεται νεανίαις:
<lb/>ἀνὴρ δὲ βασιλεὺς ἐχθρὸν ἡγεῖται τόδε,
<lb rend="displayNum" n="445"/>καὶ τοὺς ἀρίστους οὕς τ᾽ ἂν ἡγῆται φρονεῖν
<lb/>κτείνει, δεδοικὼς τῆς τυραννίδος πέρι.
<lb/>πῶς οὖν ἔτ᾽ ἂν γένοιτ᾽ ἂν ἰσχυρὰ πόλις,
<lb/>ὅταν τις ὡς λειμῶνος ἠρινοῦ στάχυν
<lb/>τόλμας ἀφαιρῇ κἀπολωτίζῃ νέους;
<lb rend="displayNum" n="450"/>κτᾶσθαι δὲ πλοῦτον καὶ βίον τί δεῖ τέκνοις
<lb/>ὡς τῷ τυράννῳ πλείον᾽ ἐκμοχθῇ βίον;
<lb/>ἢ παρθενεύειν παῖδας ἐν δόμοις καλῶς,
<lb/>τερπνὰς τυράννοις ἡδονάς, ὅταν θέλῃ,
<lb/>δάκρυα δ᾽ ἑτοιμάζουσι; μὴ ζῴην ἔτι,
<lb rend="displayNum" n="455"/>εἰ τἀμὰ τέκνα πρὸς βίαν νυμφεύσεται.
<lb/>καὶ ταῦτα μὲν δὴ πρὸς τὰ σὰ ἐξηκόντισα.
<lb/>ἥκεις δὲ δὴ τί τῆσδε γῆς κεχρημένος;
<lb/>κλαίων γ᾽ ἂν ἦλθες, εἴ σε μὴ ᾽†πεμψεν πόλις,
<lb/>περισσὰ φωνῶν: τὸν γὰρ ἄγγελον χρεὼν
<lb rend="displayNum" n="460"/>λέξανθ᾽ ὅσ᾽ ἂν τάξῃ τις ὡς τάχος πάλιν
<lb/>χωρεῖν. τὸ λοιπὸν δ᾽ εἰς ἐμὴν πόλιν Κρέων
<lb/>ἧσσον λάλον σου πεμπέτω τιν᾽ ἄγγελον.
</p>
            </sp>
            <sp>
               <speaker>Χορός</speaker>
               <p>
                  <lb/>φεῦ φεῦ: κακοῖσιν ὡς ὅταν δαίμων διδῷ
<lb/>καλῶς, ὑβρίζουσ᾽ ὡς ἀεὶ πράξοντες εὖ.
<milestone n="465" unit="card"/>
               </p>
            </sp>
            <sp n="*kh=ruc">
               <speaker>Κῆρυξ</speaker>
               <p>
                  <lb rend="displayNum" n="465"/>λέγοιμ᾽ ἂν ἤδη. τῶν μὲν ἠγωνισμένων
<lb/>σοὶ μὲν δοκείτω ταῦτ᾽, ἐμοὶ δὲ τἀντία.
<lb/>ἐγὼ δ᾽ ἀπαυδῶ πᾶς τε Καδμεῖος λεὼς
<lb/>Ἄδραστον ἐς γῆν τήνδε μὴ παριέναι:
<lb/>εἰ δ᾽ ἔστιν ἐν γῇ, πρὶν θεοῦ δῦναι σέλας,
<lb rend="displayNum" n="470"/>λύσαντα σεμνὰ στεμμάτων μυστήρια
<lb/>τῆσδ᾽ ἐξελαύνειν, μηδ᾽ ἀναιρεῖσθαι νεκροὺς
<lb/>βίᾳ, προσήκοντ᾽ οὐδὲν Ἀργείων πόλει.
<lb/>κἂν μὲν πίθῃ μοι, κυμάτων ἄτερ πόλιν
<lb/>σὴν ναυστολήσεις: εἰ δὲ μή, πολὺς κλύδων
<lb rend="displayNum" n="475"/>ἡμῖν τε καὶ σοὶ συμμάχοις τ᾽ ἔσται δορός.
<lb/>σκέψαι δέ, καὶ μὴ τοῖς ἐμοῖς θυμούμενος
<lb/>λόγοισιν, ὡς δὴ πόλιν ἐλευθέραν ἔχων,
<lb/>σφριγῶντ᾽ ἀμείψῃ μῦθον ἐκ βραχιόνων:
<lb/>ἐλπὶς γάρ ἐστ᾽ ἄπιστον, ἣ πολλὰς πόλεις
<lb rend="displayNum" n="480"/>συνῆψ᾽, ἄγουσα θυμὸν εἰς ὑπερβολάς.
<lb/>ὅταν γὰρ ἔλθῃ πόλεμος ἐς ψῆφον λεώ,
<lb/>οὐδεὶς ἔθ᾽ αὑτοῦ θάνατον ἐκλογίζεται,
<lb/>τὸ δυστυχὲς δὲ τοῦτ᾽ ἐς ἄλλον ἐκτρέπει:
<lb/>εἰ δ᾽ ἦν παρ᾽ ὄμμα θάνατος ἐν ψήφου φορᾷ,
<lb rend="displayNum" n="485"/>οὐκ ἄν ποθ᾽ Ἑλλὰς δοριμανὴς ἀπώλλυτο.
<lb/>καίτοι δυοῖν γε πάντες ἄνθρωποι λόγοιν
<lb/>τὸν κρείσσον᾽ ἴσμεν, καὶ τὰ χρηστὰ καὶ κακά,
<lb/>ὅσῳ τε πολέμου κρεῖσσον εἰρήνη βροτοῖς:
<lb/>ἣ πρῶτα μὲν Μούσαισι προσφιλεστάτη,
<lb rend="displayNum" n="490"/>Ποιναῖσι δ᾽ ἐχθρά, τέρπεται δ᾽ εὐπαιδίᾳ,
<lb/>χαίρει δὲ πλούτῳ. ταῦτ᾽ ἀφέντες οἱ κακοὶ
<lb/>πολέμους ἀναιρούμεσθα καὶ τὸν ἥσσονα
<lb/>δουλούμεθ᾽, ἄνδρες ἄνδρα καὶ πόλις πόλιν.
<milestone n="494" unit="card"/>
                  <lb/>σὺ δ᾽ ἄνδρας ἐχθροὺς καὶ θανόντας ὠφελεῖς,
<lb rend="displayNum" n="495"/>θάπτων κομίζων θ᾽ ὕβρις οὓς ἀπώλεσεν;
<lb/>οὔ τἄρ᾽ ἔτ᾽ ὀρθῶς Καπανέως κεραύνιον
<lb/>δέμας καπνοῦται, κλιμάκων ὀρθοστάτας
<lb/>ὃς προσβαλὼν πύλῃσιν ὤμοσεν πόλιν
<lb/>πέρσειν θεοῦ θέλοντος ἤν τε μὴ θέλῃ;
<lb rend="displayNum" n="500"/>οὐδ᾽ ἥρπασεν χάρυβδις οἰωνοσκόπον,
<lb/>τέθριππον ἅρμα περιβαλοῦσα χάσματι,
<lb/>ἄλλοι τε κεῖνται πρὸς πύλαις λοχαγέται
<lb/>πέτροις καταξανθέντες ὀστέων ῥαφάς;
<lb/>ἤ νυν φρονεῖν ἄμεινον ἐξαύχει Διός,
<lb rend="displayNum" n="505"/>ἢ θεοὺς δικαίως τοὺς κακοὺς ἀπολλύναι.
<lb/>φιλεῖν μὲν οὖν χρὴ τοὺς σοφοὺς πρῶτον τέκνα,
<lb/>ἔπειτα τοκέας πατρίδα θ᾽, ἣν αὔξειν χρεὼν
<lb/>καὶ μὴ κατᾶξαι. σφαλερὸν ἡγεμὼν θρασύς:
<lb/>νεώς τε ναύτης ἥσυχος, καιρῷ σοφός.
<lb rend="displayNum" n="510"/>καὶ τοῦτ᾽ ἐμοὶ τἀνδρεῖον, ἡ προμηθία.
</p>
            </sp>
            <sp>
               <speaker>Χορός</speaker>
               <p>
                  <lb/>ἐξαρκέσας ἦν Ζεὺς ὁ τιμωρούμενος,
<lb/>ὑμᾶς δ᾽ ὑβρίζειν οὐκ ἐχρῆν τοιάνδ᾽ ὕβριν.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ὦ παγκάκιστε — 
</p>
            </sp>
            <sp n="*qhseu/s">
               <speaker>Θησεύς</speaker>
               <p>
σῖγ᾽, Ἄδραστ᾽, ἔχε στόμα,
<lb/>καὶ μὴ ᾽πίπροσθεν τῶν ἐμῶν τοὺς σοὺς λόγους
<lb rend="displayNum" n="515"/>θῇς: οὐ γὰρ ἥκει πρὸς σὲ κηρύσσων ὅδε,
<lb/>ἀλλ᾽ ὡς ἔμ᾽: ἡμᾶς κἀποκρίνασθαι χρεών.
<lb/>καὶ πρῶτα μέν σε πρὸς τὰ πρῶτ᾽ ἀμείψομαι.
<lb/>οὐκ οἶδ᾽ ἐγὼ Κρέοντα δεσπόζοντ᾽ ἐμοῦ
<lb/>οὐδὲ σθένοντα μεῖζον, ὥστ᾽ ἀναγκάσαι
<lb rend="displayNum" n="520"/>δρᾶν τὰς Ἀθήνας ταῦτ᾽: ἄνω γὰρ ἂν ῥέοι
<lb/>τὰ πράγμαθ᾽ οὕτως, εἰ ᾽πιταξόμεσθα δή.
<lb/>πόλεμον δὲ τοῦτον οὐκ ἐγὼ καθίσταμαι,
<lb/>ὃς οὐδὲ σὺν τοῖσδ᾽ ἦλθον ἐς Κάδμου χθόνα:
<lb/>νεκροὺς δὲ τοὺς θανόντας, οὐ βλάπτων πόλιν
<lb rend="displayNum" n="525"/>οὐδ᾽ ἀνδροκμῆτας προσφέρων ἀγωνίας,
<lb/>θάψαι δικαιῶ, τὸν Πανελλήνων νόμον
<lb/>σῴζων. τί τούτων ἐστὶν οὐ καλῶς ἔχον;
<lb/>εἰ γάρ τι καὶ πεπόνθατ᾽ Ἀργείων ὕπο,
<lb/>τεθνᾶσιν, ἠμύνασθε πολεμίους καλῶς,
<lb rend="displayNum" n="530"/>αἰσχρῶς δ᾽ ἐκείνοις, χἡ δίκη διοίχεται.
<lb/>ἐάσατ᾽ ἤδη γῇ καλυφθῆναι νεκρούς,
<lb/>ὅθεν δ᾽ ἕκαστον ἐς τὸ φῶς ἀφίκετο,
<lb/>ἐνταῦθ᾽ ἀπελθεῖν, πνεῦμα μὲν πρὸς αἰθέρα,
<lb/>τὸ σῶμα δ᾽ ἐς γῆν: οὔτι γὰρ κεκτήμεθα
<lb rend="displayNum" n="535"/>ἡμέτερον αὐτὸ πλὴν ἐνοικῆσαι βίον,
<lb/>κἄπειτα τὴν θρέψασαν αὐτὸ δεῖ λαβεῖν.
<lb/>δοκεῖς κακουργεῖν Ἄργος οὐ θάπτων νεκρούς;
<lb/>ἥκιστα: πάσης Ἑλλάδος κοινὸν τόδε,
<lb/>εἰ τοὺς θανόντας νοσφίσας ὧν χρῆν λαχεῖν
<lb rend="displayNum" n="540"/>ἀτάφους τις ἕξει: δειλίαν γὰρ ἐσφέρει
<lb/>τοῖς ἀλκίμοισιν οὗτος ἢν τεθῇ νόμος.
<lb/>κἀμοὶ μὲν ἦλθες δείν᾽ ἀπειλήσων ἔπη,
<lb/>νεκροὺς δὲ ταρβεῖτ᾽, εἰ κρυβήσονται χθονί;
<lb/>τί μὴ γένηται; μὴ κατασκάψωσι γῆν
<lb rend="displayNum" n="545"/>ταφέντες ὑμῶν; ἢ τέκν᾽ ἐν μυχῷ χθονὸς
<lb/>φύσωσιν, ἐξ ὧν εἶσί τις τιμωρία;
<lb/>σκαιόν γε τἀνάλωμα τῆς γλώσσης τόδε,
<lb/>φόβους πονηροὺς καὶ κενοὺς δεδοικέναι.
<milestone n="549" unit="card"/>
                  <lb/>ἀλλ᾽, ὦ μάταιοι, γνῶτε τἀνθρώπων κακά:
<lb rend="displayNum" n="550"/>παλαίσμαθ᾽ ἡμῶν ὁ βίος: εὐτυχοῦσι δὲ
<lb/>οἳ μὲν τάχ᾽, οἳ δ᾽ ἐσαῦθις, οἳ δ᾽ ἤδη βροτῶν,
<lb/>τρυφᾷ δ᾽ ὁ δαίμων: πρός τε γὰρ τοῦ δυστυχοῦς,
<lb/>ὡς εὐτυχήσῃ, τίμιος γεραίρεται,
<lb/>ὅ τ᾽ ὄλβιός νιν πνεῦμα δειμαίνων λιπεῖν
<lb rend="displayNum" n="555"/>ὑψηλὸν αἴρει. γνόντας οὖν χρεὼν τάδε
<lb/>ἀδικουμένους τε μέτρια μὴ θυμῷ φέρειν
<lb/>ἀδικεῖν τε τοιαῦθ᾽ οἷα μὴ βλάψαι πόλιν.
<lb/>πῶς οὖν ἂν εἴη; τοὺς ὀλωλότας νεκροὺς
<lb/>θάψαι δὸς ἡμῖν τοῖς θέλουσιν εὐσεβεῖν.
<lb rend="displayNum" n="560"/>ἢ δῆλα τἀνθένδ᾽: εἶμι καὶ θάψω βίᾳ.
<lb/>οὐ γάρ ποτ᾽ εἰς Ἕλληνας ἐξοισθήσεται
<lb/>ὡς εἰς ἔμ᾽ ἐλθὼν καὶ πόλιν Πανδίονος
<lb/>νόμος παλαιὸς δαιμόνων διεφθάρη.
</p>
            </sp>
            <sp>
               <speaker>Χορός</speaker>
               <p>
                  <lb/>θάρσει: τὸ γάρ τοι τῆς Δίκης σῴζων φάος
<lb rend="displayNum" n="565"/>πολλοὺς ὑπεκφύγοις ἂν ἀνθρώπων ψόγους.
</p>
            </sp>
            <sp>
               <speaker>Κῆρυξ</speaker>
               <p>
                  <lb/>βούλῃ συνάψω μῦθον ἐν βραχεῖ †σέθεν†;
</p>
            </sp>
            <sp>
               <speaker>Θησεύς</speaker>
               <p>
                  <lb/>λέγ᾽, εἴ τι βούλῃ: καὶ γὰρ οὐ σιγηλὸς εἶ.
</p>
            </sp>
            <sp>
               <speaker>Κῆρυξ</speaker>
               <p>
                  <lb/>οὐκ ἄν ποτ᾽ ἐκ γῆς παῖδας Ἀργείων λάβοις.
</p>
            </sp>
            <sp>
               <speaker>Θησεύς</speaker>
               <p>
                  <lb/>κἀμοῦ νυν ἀντάκουσον, εἰ βούλῃ, πάλιν.
</p>
            </sp>
            <sp>
               <speaker>Κῆρυξ</speaker>
               <p>
                  <lb rend="displayNum" n="570"/>κλύοιμ᾽ ἄν: οὐ γὰρ ἀλλὰ δεῖ δοῦναι μέρος.
</p>
            </sp>
            <sp>
               <speaker>Θησεύς</speaker>
               <p>
                  <lb/>θάψω νεκροὺς γῆς ἐξελὼν Ἀσωπίας.
</p>
            </sp>
            <sp>
               <speaker>Κῆρυξ</speaker>
               <p>
                  <lb/>ἐν ἀσπίσιν σοι πρῶτα κινδυνευτέον.
</p>
            </sp>
            <sp>
               <speaker>Θησεύς</speaker>
               <p>
                  <lb/>πολλοὺς ἔτλην δὴ †χἁτέρους ἄλλους πόνουσ†.
</p>
            </sp>
            <sp>
               <speaker>Κῆρυξ</speaker>
               <p>
                  <lb/>ἦ πᾶσιν οὖν <add>σ᾽</add> ἔφυσεν ἐξαρκεῖν πατήρ;
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="575"/>ὅσοι γ᾽ ὑβρισταί: χρηστὰ δ᾽ οὐ κολάζομεν.
</p>
            </sp>
            <sp>
               <speaker>Κῆρυξ</speaker>
               <p>
                  <lb/>πράσσειν σὺ πόλλ᾽ εἴωθας ἥ τε σὴ πόλις.
</p>
            </sp>
            <sp>
               <speaker>Θησεύς</speaker>
               <p>
                  <lb/>τοιγὰρ πονοῦσα πολλὰ πόλλ᾽ εὐδαιμονεῖ.
</p>
            </sp>
            <sp>
               <speaker>Κῆρυξ</speaker>
               <p>
                  <lb/>ἔλθ᾽, ὥς σε λόγχη σπαρτὸς ἐν πόλει λάβῃ.
</p>
            </sp>
            <sp>
               <speaker>Θησεύς</speaker>
               <p>
                  <lb/>τίς δ᾽ ἐκ δράκοντος θοῦρος ἂν γένοιτ᾽ Ἄρης;
</p>
            </sp>
            <sp>
               <speaker>Κῆρυξ</speaker>
               <p>
                  <lb rend="displayNum" n="580"/>γνώσῃ σὺ πάσχων: νῦν δ᾽ ἔτ᾽ εἶ νεανίας.
</p>
            </sp>
            <sp>
               <speaker>Θησεύς</speaker>
               <p>
                  <lb/>οὔτοι μ᾽ ἐπαρεῖς ὥστε θυμῶσαι φρένας
<lb/>τοῖς σοῖσι κόμποις: ἀλλ᾽ ἀποστέλλου χθονός,
<lb/>λόγους ματαίους οὕσπερ ἠνέγκω λαβών.
<lb/>περαίνομεν γὰρ οὐδέν.
<lb/>ὁρμᾶσθαι χρεὼν
<lb rend="displayNum" n="585"/>πάντ᾽ ἄνδρ᾽ ὁπλίτην ἁρμάτων τ᾽ ἐπεμβάτην,
<lb/>μοναμπύκων τε φάλαρα κινεῖσθαι στόμα
<lb/>ἀφρῷ καταστάζοντα Καδμείαν χθόνα.
<lb/>χωρήσομαι γὰρ ἑπτὰ πρὸς Κάδμου πύλας
<lb rend="displayNum" n="590"/>αὐτὸς σίδηρον ὀξὺν ἐν χεροῖν ἔχων
<lb rend="displayNum" n="589"/>αὐτός τε κῆρυξ. σοὶ δὲ προστάσσω μένειν,
<lb rend="displayNum" n="591"/>Ἄδραστε, κἀμοὶ μὴ ἀναμίγνυσθαι τύχας
<lb/>τὰς σάς. ἐγὼ γὰρ δαίμονος τοὐμοῦ μέτα
<lb/>στρατηλατήσω καινὸς ἐν καινῷ δορί.
<lb/>ἓν δεῖ μόνον μοι: τοὺς θεοὺς ἔχειν, ὅσοι
<lb rend="displayNum" n="595"/>δίκην σέβονται: ταῦτα γὰρ ξυνόνθ᾽ ὁμοῦ
<lb/>νίκην δίδωσιν. ἁρετὴ δ᾽ οὐδὲν λέγει
<lb/>βροτοῖσιν, ἢ μὴ τὸν θεὸν χρῄζοντ᾽ ἔχῃ.
<milestone n="598" unit="card"/>
               </p>
            </sp>
         </div>
         <div type="choral" org="uniform" sample="complete" part="N">
            <div type="strophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/> — ὦ μέλεαι μελέων ματέρες λοχαγῶν,
<lb/>ὥς μοι ὑφ᾽ ἥπατι χλωρὸν δεῖμα θάσσει — 
<lb rend="displayNum" n="600"/> — τίν᾽ αὐδὰν τάνδε προσφέρεις νέαν;
<lb/> — στράτευμα πᾷ Παλλάδος κριθήσεται;
<lb/> — διὰ δορὸς εἶπας, ἢ λόγων ξυναλλαγαῖς;
<lb/> — γένοιτ᾽ ἂν κέρδος: εἰ δ᾽ ἀρείφατοι
<lb/>φόνοι μάχαι στερνοτυπεῖς τ᾽ ἀνὰ πτόλιν
<lb rend="displayNum" n="605"/>κτύποι φανήσονται, τάλαι-
<lb/>να, τίνα λόγον, τίν᾽ ἂν τῶνδ᾽ αἰτία λάβοιμι;
<milestone n="608" unit="card"/>
                  </p>
               </sp>
            </div>
            <div type="antistrophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/> — ἀλλὰ τὸν εὐτυχίᾳ λαμπρὸν ἄν τις αἱροῖ
<lb/>μοῖρα πάλιν: τόδε μοι θράσος ἀμφιβαίνει.
<lb rend="displayNum" n="610"/> — δικαίους δαίμονας σύ γ᾽ ἐννέπεις.
<lb/> — τίνες γὰρ ἄλλοι νέμουσι συμφοράς;
<lb/> — διάφορα πολλὰ θεῶν βροτοῖσιν εἰσορῶ.
<lb/> — φόβῳ γὰρ τῷ πάρος διόλλυσαι:
<lb/>δίκα δίκαν δ᾽ ἐκάλεσε καὶ φόνος φόνον,
<lb rend="displayNum" n="615"/>κακῶν δ᾽ ἀναψυχὰς θεοὶ
<lb rend="displayNum" n="617"/>βροτοῖς νέμουσι, πάντων τέρμ᾽ ἔχοντες αὐτοί.
<milestone n="618" unit="card"/>
                  </p>
               </sp>
            </div>
            <div type="strophe" n="2" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/> — τὰ καλλίπυργα πεδία πῶς ἱκοίμεθ᾽ ἄν,
<lb/>Καλλίχορον θεᾶς ὕδωρ λιποῦσαι — 
<lb rend="displayNum" n="620"/> — ποτανὰν εἴ σέ τις θεῶν κτίσαι.
<lb/> — διπόταμον ἵνα πόλιν μόλω.
<lb/> — εἰδείης ἂν φίλων εἰδείης ἂν τύχας.
<lb/> — τίς ποτ᾽ αἶσα, τίς ἄρα πότμος
<lb/>ἐπιμένει τὸν ἄλκιμον
<lb rend="displayNum" n="625"/>τᾶσδε γᾶς ἄνακτα;
<milestone n="626" unit="card"/>
                  </p>
               </sp>
            </div>
            <div type="antistrophe" n="2" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/> — κεκλημένους μὲν ἀνακαλούμεθ᾽ αὖ θεούς:
<lb/> — ἀλλὰ φόβων πίστις ἅδε πρώτα.
<lb/> — ἰὼ Ζεῦ, τᾶς παλαιομάτορος
<lb/>παιδογόνε πόριος Ἰνάχου.
<lb rend="displayNum" n="630"/> — πόλει μοι ξύμμαχος γενοῦ τᾷδ᾽ εὐμενής.
<lb/> — τὸ σὸν ἄγαλμα, τὸ σὸν ἵδρυμα
<lb/>πόλεος, ἐκκομίζομαι
<lb/>πρὸς πυρὰν ὑβρισθέν.
<milestone n="634" unit="card"/>
                  </p>
               </sp>
            </div>
         </div>
         <div type="episode" org="uniform" sample="complete" part="N">
            <sp>
               <speaker>Ἄγγελος</speaker>
               <p>
                  <lb/>γυναῖκες, ἥκω πόλλ᾽ ἔχων λέγειν φίλα,
<lb rend="displayNum" n="635"/>αὐτός τε σωθείς: ᾑρέθην γὰρ ἐν μάχῃ,
<lb/>ἣν οἱ θανόντων ἑπτὰ δεσποτῶν λόχοι
<lb/>ἠγωνίσαντο ῥεῦμα Διρκαῖον πάρα:
<lb/>νίκην τε Θησέως ἀγγελῶν. λόγου δέ σε
<lb/>μακροῦ ἀποπαύσω: Καπανέως γὰρ ἦ λάτρις,
<lb rend="displayNum" n="640"/>ὃν Ζεὺς κεραυνῷ πυρπόλῳ καταιθαλοῖ.
</p>
            </sp>
            <sp>
               <speaker>Χορός</speaker>
               <p>
                  <lb/>ὦ φίλτατ᾽, εὖ μὲν νόστον ἀγγέλλεις σέθεν
<lb/>τήν τ᾽ ἀμφὶ Θησέως βάξιν: εἰ δὲ καὶ στρατὸς
<lb/>σῶς ἐστ᾽ Ἀθηνῶν, πάντ᾽ ἂν ἀγγέλλοις φίλα.
</p>
            </sp>
            <sp>
               <speaker>Ἄγγελος</speaker>
               <p>
                  <lb/>σῶς, καὶ πέπραγεν ὡς Ἄδραστος ὤφελεν
<lb rend="displayNum" n="645"/>πρᾶξαι ξὺν Ἀργείοισιν, οὓς ἀπ᾽ Ἰνάχου
<lb/>στείλας ἐπεστράτευσε Καδμείων πόλιν.
</p>
            </sp>
            <sp>
               <speaker>Χορός</speaker>
               <p>
                  <lb/>πῶς γὰρ τροπαῖα Ζηνὸς Αἰγέως τόκος
<lb/>ἔστησεν οἵ τε συμμετασχόντες δορός;
<lb/>λέξον: παρὼν γὰρ οὐ παρόντας εὐφρανεῖς.
</p>
            </sp>
            <sp n="*)/aggelos">
               <speaker>Ἄγγελος</speaker>
               <p>
                  <lb rend="displayNum" n="650"/>λαμπρὰ μὲν ἀκτὶς ἡλίου, κανὼν σαφής,
<lb/>ἔβαλλε γαῖαν: ἀμφὶ δ᾽ Ἠλέκτρας πύλας
<lb/>ἔστην θεατὴς πύργον εὐαγῆ λαβών.
<lb/>ὁρῶ δὲ φῦλα τρία τριῶν στρατευμάτων:
<lb/>τευχεσφόρον μὲν λαὸν ἐκτείνοντ᾽ ἄνω
<lb rend="displayNum" n="655"/>Ἰσμήνιον πρὸς ὄχθον, ὡς μὲν ἦν λόγος,
<lb/>αὐτόν τ᾽ ἄνακτα, παῖδα κλεινὸν Αἰγέως,
<lb/>καὶ τοὺς σὺν αὐτῷ, δεξιὸν τεταγμένους
<lb/>κέρας, παλαιᾶς Κεκροπίας <add>τ᾽</add> οἰκήτορας,
<lb rend="displayNum" n="662"/>ἴσους ἀριθμόν: ἁρμάτων δ᾽ ὀχήματα
<lb rend="displayNum" n="659"/>αὐτόν τε Πάραλον ἐστολισμένον δορὶ
<lb rend="displayNum" n="660"/>κρήνην παρ᾽ αὐτὴν Ἄρεος: ἱππότην δ᾽ ὄχλον
<lb/>πρὸς κρασπέδοισι στρατοπέδου τεταγμένον.
<lb rend="displayNum" n="664"/>Κάδμου δὲ λαὸς ἧστο πρόσθε τειχέων,
<lb rend="displayNum" n="665"/>νεκροὺς ὄπισθεν θέμενος, ὧν ἔκειτ᾽ ἀγών,
<lb rend="displayNum" n="663"/>ἔνερθε σεμνῶν μνημάτων Ἀμφίονος.
<lb rend="displayNum" n="666"/>ἱππεῦσι δ᾽ ἱππῆς ἦσαν ἀνθωπλισμένοι
<lb/>τετραόροισί τ᾽ ἀντί᾽ ἅρμαθ᾽ ἅρμασιν.
<lb/>κῆρυξ δὲ Θησέως εἶπεν ἐς πάντας τάδε:
<lb/>Σιγᾶτε, λαοί: σῖγα, Καδμείων στίχες,
<lb rend="displayNum" n="670"/>ἀκούσαθ᾽: ἡμεῖς ἥκομεν νεκροὺς μέτα,
<lb/>θάψαι θέλοντες, τὸν Πανελλήνων νόμον
<lb/>σῴζοντες, οὐδὲν δεόμενοι τεῖναι φόνον.
<milestone n="673" unit="card"/>
                  <lb/>κοὐδὲν Κρέων τοῖσδ᾽ ἀντεκήρυξεν λόγοις,
<lb/>ἀλλ᾽ ἧστ᾽ ἐφ᾽ ὅπλοις σῖγα. ποιμένες δ᾽ ὄχων
<lb rend="displayNum" n="675"/>τετραόρων κατῆρχον ἐντεῦθεν μάχης:
<lb/>πέραν δὲ διελάσαντες ἀλλήλων ὄχους,
<lb/>παραιβάτας ἔστησαν ἐς τάξιν δορός.
<lb/>χοἳ μὲν σιδήρῳ διεμάχονθ᾽, οἳ δ᾽ ἔστρεφον
<lb/>πώλους ἐς ἀλκὴν αὖθις ἐς παραιβάτας.
<lb rend="displayNum" n="680"/>ἰδὼν δὲ Φόρβας, ὃς μοναμπύκων ἄναξ
<lb/>ἦν τοῖς Ἐρεχθείδαισιν, ἁρμάτων ὄχλον,
<lb/>οἵ τ᾽ αὖ τὸ Κάδμου διεφύλασσον ἱππικόν,
<lb/>συνῆψαν ἀλκὴν κἀκράτουν ἡσσῶντό τε.
<lb/>λεύσσων δὲ ταῦτα κοὐ κλύων — ἐκεῖ γὰρ ἦ
<lb rend="displayNum" n="685"/>ἔνθ᾽ ἅρματ᾽ ἠγωνίζεθ᾽ οἵ τ᾽ ἐπεμβάται — 
<lb/>τἀκεῖ παρόντα πολλὰ πήματ᾽, οὐκ ἔχω
<lb/>τί πρῶτον εἴπω, πότερα τὴν ἐς οὐρανὸν
<lb/>κόνιν προσαντέλλουσαν, ὡς πολλὴ παρῆν,
<lb/>ἢ τοὺς ἄνω τε καὶ κάτω φορουμένους
<lb rend="displayNum" n="690"/>ἱμᾶσιν, αἵματός τε φοινίου ῥοάς,
<lb/>τῶν μὲν πιτνόντων, τῶν δὲ θραυσθέντων δίφρων
<lb/>ἐς κρᾶτα πρὸς γῆν ἐκκυβιστώντων βίᾳ
<lb/>πρὸς ἁρμάτων τ᾽ ἀγαῖσι λειπόντων βίον;
<lb/>νικῶντα δ᾽ ἵπποις ὡς ὑπείδετο στρατὸν
<lb rend="displayNum" n="695"/>Κρέων τὸν ἐνθένδ᾽, ἰτέαν λαβὼν χερὶ
<lb/>χωρεῖ, πρὶν ἐλθεῖν ξυμμάχοις δυσθυμίαν.
<lb rend="displayNum" n="699"/>καὶ συμπατάξαντες μέσον πάντα στρατὸν
<lb rend="displayNum" n="700"/>ἔκτεινον ἐκτείνοντο, καὶ παρηγγύων
<lb/>κελευσμὸν ἀλλήλοισι σὺν πολλῇ βοῇ:
<lb/>Θεῖν᾽: ἀντέρειδε τοῖς Ἐρεχθείδαις δόρυ.
<lb rend="displayNum" n="697"/>καὶ μὴν τὰ Θησέως γ᾽ οὐκ ὄκνῳ διεφθάρη,
<lb/>ἀλλ᾽ ἵετ᾽ εὐθὺς λάμπρ᾽ ἀναρπάσας ὅπλα:
<lb rend="displayNum" n="703"/>λόχος δ᾽ ὀδόντων ὄφεος ἐξηνδρωμένος
<lb/>δεινὸς παλαιστὴς ἦν: ἔκλινε γὰρ κέρας
<lb rend="displayNum" n="705"/>τὸ λαιὸν ἡμῶν: δεξιοῦ δ᾽ ἡσσώμενον
<lb/>φεύγει τὸ κείνων: ἦν δ᾽ ἀγὼν ἰσόρροπος.
<lb/>κἀν τῷδε τὸν στρατηγὸν αἰνέσαι παρῆν:
<lb/>οὐ γὰρ τὸ νικῶν τοῦτ᾽ ἐκέρδαινεν μόνον,
<lb/>ἀλλ᾽ ᾤχετ᾽ ἐς τὸ κάμνον οἰκείου στρατοῦ.
<lb rend="displayNum" n="710"/>ἔρρηξε δ᾽ αὐδήν, ὥσθ᾽ ὑπηχῆσαι χθόνα:
<lb/>Ὦ παῖδες, εἰ μὴ σχήσετε στερρὸν δόρυ
<lb/>σπαρτῶν τόδ᾽ ἀνδρῶν, οἴχεται τὰ Παλλάδος.
<lb/>θάρσος δ᾽ ἐνῶρσε παντὶ Κραναϊδῶν στρατῷ.
<lb/>αὐτός θ᾽ ὅπλισμα τοὐπιδαύριον λαβὼν
<lb rend="displayNum" n="715"/>δεινῆς κορύνης διαφέρων ἐσφενδόνα
<lb/>ὁμοῦ τραχήλους κἀπικείμενον κάρα,
<lb/>κυνέας θερίζων κἀποκαυλίζων ξύλῳ.
<lb/>μόλις δέ πως ἔτρεψαν ἐς φυγὴν πόδα.
<lb/>ἐγὼ δ᾽ ἀνηλάλαξα κἀνωρχησάμην
<lb rend="displayNum" n="720"/>κἄκρουσα χεῖρας. οἳ δ᾽ ἔτεινον ἐς πύλας.
<lb/>βοὴ δὲ καὶ κωκυτὸς ἦν ἀνὰ πτόλιν
<lb/>νέων γερόντων, ἱερά τ᾽ ἐξεπίμπλασαν
<lb/>φόβῳ. παρὸν δὲ τειχέων ἔσω μολεῖν,
<lb/>Θησεὺς ἐπέσχεν: οὐ γὰρ ὡς πέρσων πόλιν
<lb rend="displayNum" n="725"/>μολεῖν ἔφασκεν, ἀλλ᾽ ἀπαιτήσων νεκρούς.
<milestone n="726" unit="card"/>
                  <lb/>τοιόνδε τὸν στρατηγὸν αἱρεῖσθαι χρεών,
<lb/>ὃς ἔν τε τοῖς δεινοῖσίν ἐστιν ἄλκιμος
<lb/>μισεῖ θ᾽ ὑβριστὴν λαόν, ὃς πράσσων καλῶς
<lb/>ἐς ἄκρα βῆναι κλιμάκων ἐνήλατα
<lb rend="displayNum" n="730"/>ζητῶν ἀπώλεσ᾽ ὄλβον ᾧ χρῆσθαι παρῆν.
</p>
            </sp>
            <sp>
               <speaker>Χορός</speaker>
               <p>
                  <lb/>νῦν τήνδ᾽ ἄελπτον ἡμέραν ἰδοῦσ᾽ ἐγὼ
<lb/>θεοὺς νομίζω, καὶ δοκῶ τῆς συμφορᾶς
<lb/>ἔχειν ἔλασσον, τῶνδε τεισάντων δίκην.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ὦ Ζεῦ, τί δῆτα τοὺς ταλαιπώρους βροτοὺς
<lb rend="displayNum" n="735"/>φρονεῖν λέγουσι; σοῦ γὰρ ἐξηρτήμεθα
<lb/>δρῶμέν τε τοιαῦθ᾽ ἃν σὺ τυγχάνῃς θέλων.
<lb/>ἡμῖν γὰρ ἦν τό τ᾽ Ἄργος οὐχ ὑποστατόν,
<lb/>αὐτοί τε πολλοὶ καὶ νέοι βραχίοσιν:
<lb/>Ἐτεοκλέους τε σύμβασιν ποιουμένου,
<lb rend="displayNum" n="740"/>μέτρια θέλοντος, οὐκ ἐχρῄζομεν λαβεῖν,
<lb/>κἄπειτ᾽ ἀπωλόμεσθα. ὁ δ᾽ αὖ τότ᾽ εὐτυχής,
<lb/>λαβὼν πένης ὣς ἀρτίπλουτα χρήματα,
<lb/>ὕβριζ᾽, ὑβρίζων τ᾽ αὖθις ἀνταπώλετο
<lb/>Κάδμου κακόφρων λαός. ὦ καιροῦ πέρα
<lb rend="displayNum" n="745"/>τὸ τόξον ἐντείνοντες: ὦ κενοὶ βροτῶν,
<lb/>καὶ πρὸς δίκης γε πολλὰ πάσχοντες κακά,
<lb/>φίλοις μὲν οὐ πείθεσθε, τοῖς δὲ πράγμασιν:
<lb/>πόλεις τ᾽, ἔχουσαι διὰ λόγου κάμψαι κακά,
<lb/>φόνῳ καθαιρεῖσθ᾽, οὐ λόγῳ, τὰ πράγματα.
<lb rend="displayNum" n="750"/>ἀτὰρ τί ταῦτα; κεῖνο βούλομαι μαθεῖν,
<lb/>πῶς ἐξεσώθης: εἶτα τἄλλ᾽ ἐρήσομαι.
</p>
            </sp>
            <sp>
               <speaker>Ἄγγελος</speaker>
               <p>
                  <lb/>ἐπεὶ ταραγμὸς πόλιν ἐκίνησεν δορί,
<lb/>πύλας διῆλθον, ᾗπερ εἰσῄει στρατός.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ὧν δ᾽ οὕνεχ᾽ ἁγὼν ἦν, νεκροὺς κομίζετε;
</p>
            </sp>
            <sp>
               <speaker>Ἄγγελος</speaker>
               <p>
                  <lb rend="displayNum" n="755"/>ὅσοι γε κλεινοῖς ἕπτ᾽ ἐφέστασαν δόμοις.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>πῶς φῄς; ὁ δ᾽ ἄλλος ποῦ κεκμηκότων ὄχλος;
</p>
            </sp>
            <sp>
               <speaker>Ἄγγελος</speaker>
               <p>
                  <lb/>τάφῳ δέδονται πρὸς Κιθαιρῶνος πτυχαῖς.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>τοὐκεῖθεν ἢ τοὐνθένδε; τίς δ᾽ ἔθαψέ νιν;
</p>
            </sp>
            <sp>
               <speaker>Ἄγγελος</speaker>
               <p>
                  <lb/>Θησεύς, σκιώδης ἔνθ᾽ Ἐλευθερὶς πέτρα.
</p>
            </sp>
            <sp>
               <speaker>Ἄδραστος</speaker>
               <p>
                  <lb rend="displayNum" n="760"/>οὓς δ᾽ οὐκ ἔθαψε ποῦ νεκροὺς ἥκεις λιπών;
</p>
            </sp>
            <sp>
               <speaker>Ἄγγελος</speaker>
               <p>
                  <lb/>ἐγγύς: πέλας γὰρ πᾶν ὅ τι σπουδάζεται.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>ἦ που πικρῶς νιν θέραπες ἦγον ἐκ φόνου;
</p>
            </sp>
            <sp>
               <speaker>Ἄγγελος</speaker>
               <p>
                  <lb/>οὐδεὶς ἐπέστη τῷδε δοῦλος ὢν πόνῳ.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>
                  <add>
                     <gap/>
                  </add>
               </p>
            </sp>
            <sp>
               <speaker>Ἄγγελος</speaker>
               <p>
                  <lb/>φαίης ἄν, εἰ παρῆσθ᾽ ὅτ᾽ ἠγάπα νεκρούς.
</p>
            </sp>
            <sp>
               <speaker>Ἄδραστος</speaker>
               <p>
                  <lb rend="displayNum" n="765"/>ἔνιψεν αὐτὸς τῶν ταλαιπώρων σφαγάς;
</p>
            </sp>
            <sp>
               <speaker>Ἄγγελος</speaker>
               <p>
                  <lb/>κἄστρωσέ γ᾽ εὐνὰς κἀκάλυψε σώματα.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>δεινὸν μὲν ἦν βάσταγμα κᾀσχύνην ἔχον.
</p>
            </sp>
            <sp>
               <speaker>Ἄγγελος</speaker>
               <p>
                  <lb/>τί δ᾽ αἰσχρὸν ἀνθρώποισι τἀλλήλων κακά;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>οἴμοι: πόσῳ σφιν συνθανεῖν ἂν ἤθελον.
</p>
            </sp>
            <sp>
               <speaker>Ἄγγελος</speaker>
               <p>
                  <lb rend="displayNum" n="770"/>ἄκραντ᾽ ὀδύρῃ ταῖσδέ τ᾽ ἐξάγεις δάκρυ.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>δοκῶ μέν, αὐταί γ᾽ εἰσὶν αἱ διδάσκαλοι.
<lb/>ἀλλ᾽ εἶἑν: αἴρω χεῖρ᾽ ἀπαντήσας νεκροῖς
<lb/>Ἅιδου τε μολπὰς ἐκχέω δακρυρρόους,
<lb/>φίλους προσαυδῶν, ὧν λελειμμένος τάλας
<lb rend="displayNum" n="775"/>ἔρημα κλαίω: τοῦτο γὰρ μόνον βροτοῖς
<lb/>οὐκ ἔστι τἀνάλωμ᾽ ἀναλωθὲν λαβεῖν,
<lb/>ψυχὴν βροτείαν: χρημάτων δ᾽ εἰσὶν πόροι.
<milestone n="778" unit="card"/>
               </p>
            </sp>
         </div>
         <div type="choral" org="uniform" sample="complete" part="N">
            <div type="strophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>τὰ μὲν εὖ, τὰ δὲ δυστυχῆ.
<lb/>πόλει μὲν εὐδοξία
<lb rend="displayNum" n="780"/>καὶ στρατηλάταις δορὸς
<lb/>διπλάζεται τιμά:
<lb/>ἐμοὶ δὲ παίδων μὲν εἰσιδεῖν μέλη
<lb/>πικρόν, καλὸν θέαμα δ᾽, εἴπερ ὄψομαι,
<lb/>τὰν ἄελπτον ἁμέραν
<lb rend="displayNum" n="785"/>ἰδοῦσα, πάντων μέγιστον ἄλγος.
<milestone n="786" unit="card"/>
                  </p>
               </sp>
            </div>
            <div type="antistrophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἄγαμόν μ᾽ ἔτι δεῦρ᾽ ἀεὶ
<lb/>Χρόνος παλαιὸς πατὴρ
<lb/>ὤφελ᾽ ἁμερᾶν κτίσαι.
<lb/>τί γάρ μ᾽ ἔδει παίδων;
<lb rend="displayNum" n="790"/>τὸ μὲν γὰρ ἤλπιζον ἂν πεπονθέναι
<lb/>πάθος περισσόν, εἰ γάμων ἀπεζύγην,
<lb/>νῦν δ᾽ ὁρῶ σαφέστατον
<lb/>κακόν, τέκνων φιλτάτων στερεῖσα.
<milestone n="794" unit="card"/>
                  </p>
               </sp>
            </div>
            <div type="anapests" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἀλλὰ τάδ᾽ ἤδη σώματα λεύσσω
<lb rend="displayNum" n="795"/>τῶν οἰχομένων παίδων: μελέα
<lb/>πῶς ἂν ὀλοίμην σὺν τοῖσδε τέκνοις
<lb/>κοινὸν ἐς Ἅιδην καταβᾶσα;
<milestone n="798" unit="card"/>
                  </p>
               </sp>
            </div>
            <div type="strophe" n="2" org="uniform" sample="complete" part="N">
               <sp>
                  <speaker>Ἄδραστος</speaker>
                  <p>
                     <lb/>στεναγμόν, ὦ ματέρες,
<lb/>τῶν κατὰ χθονὸς νεκρῶν
<lb rend="displayNum" n="800"/>ἀύσατ᾽ ἀπύσατ᾽ ἀντίφων᾽ ἐμῶν
<lb/>στεναγμάτων κλύουσαι.</p>
               </sp>
               <sp>
                  <speaker>Χορός</speaker>
                  <p>
                     <lb/>ὦ παῖδες, ὦ πικρὸν φίλων
<lb/>προσηγόρημα ματέρων,
<lb/>προσαυδῶ σε τὸν θανόντα.</p>
               </sp>
               <sp>
                  <speaker>Ἄδραστος</speaker>
                  <p>
                     <lb rend="displayNum" n="805"/>ἰὼ ἰώ.</p>
               </sp>
               <sp>
                  <speaker>Χορός</speaker>
                  <p>
τῶν γ᾽ ἐμῶν κακῶν ἐγώ.</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>αἰαῖ.</p>
               </sp>
               <sp>
                  <speaker>Χορός</speaker>
                  <p>
                     <gap/>
                  </p>
               </sp>
               <sp>
                  <speaker>Ἄδραστος</speaker>
                  <p>
                     <lb/>ἐπάθομεν ὤ  <gap/>
                  </p>
               </sp>
               <sp>
                  <speaker>Χορός</speaker>
                  <p>
τὰ κύντατ᾽ ἄλγη κακῶν.</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>ὦ πόλις Ἀργεία, τὸν ἐμὸν πότμον οὐκ ἐσορᾶτε;</p>
               </sp>
               <sp>
                  <speaker>Χορός</speaker>
                  <p>
                     <lb/>ὁρῶσι κἀμὲ τὰν τάλαι-
<lb rend="displayNum" n="810"/>ναν, τέκνων ἄπαιδα.
<milestone n="811" unit="card"/>
                  </p>
               </sp>
            </div>
            <div type="antistrophe" n="2" org="uniform" sample="complete" part="N">
               <sp>
                  <speaker>Ἄδραστος</speaker>
                  <p>
                     <lb/>προσάγετε <add>τῶν</add> δυσπότμων
<lb/>σώμαθ᾽ αἱματοσταγῆ,
<lb/>σφαγέντας οὐκ ἄξι᾽ οὐδ᾽ ὑπ᾽ ἀξίων,
<lb/>ἐν οἷς ἀγὼν ἐκράνθη.</p>
               </sp>
               <sp>
                  <speaker>Χορός</speaker>
                  <p>
                     <lb rend="displayNum" n="815"/>δόθ᾽, ὡς περιπτυχαῖσι δὴ
<lb/>χέρας προσαρμόσασ᾽ ἐμοῖς
<lb/>ἐν ἀγκῶσι τέκνα θῶμαι.</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>ἔχεις ἔχεις.</p>
               </sp>
               <sp>
                  <speaker>Χορός</speaker>
                  <p>
πημάτων γ᾽ ἅλις βάρος.</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>αἰαῖ.</p>
               </sp>
               <sp>
                  <speaker>Χορός</speaker>
                  <p>
τοῖς τεκοῦσι δ᾽ οὐ λέγεις;</p>
               </sp>
               <sp>
                  <speaker>Ἄδραστος</speaker>
                  <p>
                     <lb rend="displayNum" n="820"/>ἀίετέ μου.</p>
               </sp>
               <sp>
                  <speaker>Χορός</speaker>
                  <p>
στένεις ἐπ᾽ ἀμφοῖν ἄχη.</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>εἴθε με Καδμείων ἔναρον στίχες ἐν κονίαισιν.</p>
               </sp>
               <sp>
                  <speaker>Χορός</speaker>
                  <p>
                     <lb/>ἐμὸν δὲ μήποτ᾽ ἐζύγη
<lb/>δέμας ἐς ἀνδρὸς εὐνάν.
<milestone n="824" unit="card"/>
                  </p>
               </sp>
            </div>
            <div type="epode" org="uniform" sample="complete" part="N">
               <sp>
                  <speaker>Ἄδραστος</speaker>
                  <p>
                     <lb/>ἴδετε κακῶν πέλαγος, ὦ
<lb rend="displayNum" n="825"/>ματέρες τάλαιναι τέκνων.</p>
               </sp>
               <sp>
                  <speaker>Χορός</speaker>
                  <p>
                     <lb/>κατὰ μὲν ὄνυξιν ἠλοκίσμεθ᾽, ἀμφὶ δὲ
<lb/>σποδὸν κάρᾳ κεχύμεθα.</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>ἰὼ ἰώ μοί μοι:
<lb/>κατά με πέδον γᾶς ἕλοι,
<lb rend="displayNum" n="830"/>διὰ δὲ θύελλα σπάσαι,
<lb/>πυρός τε φλογμὸς ὁ Διὸς ἐν κάρᾳ πέσοι.</p>
               </sp>
               <sp>
                  <speaker>Χορός</speaker>
                  <p>
                     <lb rend="displayNum" n="833"/>πικροὺς ἐσεῖδες γάμους,
<lb/>πικρὰν δὲ Φοίβου φάτιν:
<lb rend="displayNum" n="835"/>ἔρημά σ᾽ ἁ πολύστονος Οἰδιπόδα
<lb/>δώματα λιποῦσ᾽ ἦλθ᾽ Ἐρινύς.
<milestone n="837" unit="card"/>
                  </p>
               </sp>
            </div>
         </div>
         <div type="episode" org="uniform" sample="complete" part="N">
            <sp>
               <speaker>Θησεύς</speaker>
               <p>
                  <lb/>μέλλων σ᾽ ἐρωτᾶν, ἡνίκ᾽ ἐξήντλεις στρατῷ
<lb/>γόους, ἀφήσω: τοὺς ἐκεῖ μὲν ἐκλιπὼν
<lb rend="displayNum" n="840"/>εἴασα μύθους, νῦν δ᾽ Ἄδραστον εἰσορῶ:
<lb/>πόθεν ποθ᾽ οἵδε διαπρεπεῖς εὐψυχίᾳ
<lb/>θνητῶν ἔφυσαν; εἰπέ γ᾽ ὡς σοφώτερος
<lb/>νέοισιν ἀστῶν τῶνδ᾽: ἐπιστήμων γὰρ εἶ.
<lb/>εἶδον γὰρ αὐτῶν κρείσσον᾽ ἢ λέξαι λόγῳ
<lb rend="displayNum" n="845"/>τολμήμαθ᾽, οἷς ἤλπιζον αἱρήσειν πόλιν.
<lb/>ἓν δ᾽ οὐκ ἐρήσομαί σε, μὴ γέλωτ᾽ ὄφλω,
<lb/>ὅτῳ ξυνέστη τῶνδ᾽ ἕκαστος ἐν μάχῃ
<lb/>ἢ τραῦμα λόγχης πολεμίων ἐδέξατο.
<lb/>κενοὶ γὰρ οὗτοι τῶν τ᾽ ἀκουόντων λόγοι
<lb rend="displayNum" n="850"/>καὶ τοῦ λέγοντος, ὅστις ἐν μάχῃ βεβὼς
<lb/>λόγχης ἰούσης πρόσθεν ὀμμάτων πυκνῆς
<lb/>σαφῶς ἀπήγγειλ᾽ ὅστις ἐστὶν ἁγαθός.
<lb/>οὐκ ἂν δυναίμην οὔτ᾽ ἐρωτῆσαι τάδε
<lb/>οὔτ᾽ αὖ πιθέσθαι τοῖσι τολμῶσιν λέγειν:
<lb rend="displayNum" n="855"/>μόλις γὰρ ἄν τις αὐτὰ τἀναγκαῖ᾽ ὁρᾶν
<lb/>δύναιτ᾽ ἂν ἑστὼς πολεμίοις ἐναντίος.
</p>
            </sp>
            <sp n="*)/adrastos">
               <speaker>Ἄδραστος</speaker>
               <p>
                  <lb/>ἄκουε δή νυν: καὶ γὰρ οὐκ ἄκοντί μοι
<lb/>δίδως ἔπαινον ὧν ἔγωγε βούλομαι
<lb/>φίλων ἀληθῆ καὶ δίκαι᾽ εἰπεῖν πέρι.
<lb rend="displayNum" n="860"/>ὁρᾷς τὸν ἁβρόν, οὗ βέλος διέπτατο;
<lb/>Καπανεὺς ὅδ᾽ ἐστίν: ᾧ βίος μὲν ἦν πολύς,
<lb/>ἥκιστα δ᾽ ὄλβῳ γαῦρος ἦν: φρόνημα δὲ
<lb/>οὐδέν τι μεῖζον εἶχεν ἢ πένης ἀνήρ,
<lb/>φεύγων τραπέζαις ὅστις ἐξογκοῖτ᾽ ἄγαν
<lb rend="displayNum" n="865"/>τἀρκοῦντ᾽ ἀτίζων: οὐ γὰρ ἐν γαστρὸς βορᾷ
<lb/>τὸ χρηστὸν εἶναι, μέτρια δ᾽ ἐξαρκεῖν ἔφη.
<lb/>φίλοις τ᾽ ἀληθὴς ἦν φίλος, παροῦσί τε
<lb/>καὶ μὴ παροῦσιν: ὧν ἀριθμὸς οὐ πολύς.
<lb/>ἀψευδὲς ἦθος, εὐπροσήγορον στόμα,
<lb rend="displayNum" n="870"/>ἄκραντον οὐδὲν οὔτ᾽ ἐς οἰκέτας ἔχων
<lb/>οὔτ᾽ ἐς πολίτας. τὸν δὲ δεύτερον λέγω
<lb/>Ἐτέοκλον, ἄλλην χρηστότητ᾽ ἠσκηκότα:
<lb/>νεανίας ἦν τῷ βίῳ μὲν ἐνδεής,
<lb/>πλείστας δὲ τιμὰς ἔσχ᾽ ἐν Ἀργείᾳ χθονί.
<lb rend="displayNum" n="875"/>φίλων δὲ χρυσὸν πολλάκις δωρουμένων
<lb/>οὐκ εἰσεδέξατ᾽ οἶκον ὥστε τοὺς τρόπους
<lb/>δούλους παρασχεῖν χρημάτων ζευχθεὶς ὕπο.
<lb/>τοὺς δ᾽ ἐξαμαρτάνοντας, οὐχὶ τὴν πόλιν
<lb/>ἤχθαιρ᾽: ἐπεί τοι κοὐδὲν αἰτία πόλις
<lb rend="displayNum" n="880"/>κακῶς κλύουσα διὰ κυβερνήτην κακόν.
<milestone n="881" unit="card"/>
                  <lb/>ὁ δ᾽ αὖ τρίτος τῶνδ᾽ Ἱππομέδων τοιόσδ᾽ ἔφυ:
<lb/>παῖς ὢν ἐτόλμησ᾽ εὐθὺς οὐ πρὸς ἡδονὰς
<lb/>Μουσῶν τραπέσθαι πρὸς τὸ μαλθακὸν βίου,
<lb/>ἀγροὺς δὲ ναίων, σκληρὰ τῇ φύσει διδοὺς
<lb rend="displayNum" n="885"/>ἔχαιρε πρὸς τἀνδρεῖον, ἔς τ᾽ ἄγρας ἰὼν
<lb/>ἵπποις τε χαίρων τόξα τ᾽ ἐντείνων χεροῖν,
<lb/>πόλει παρασχεῖν σῶμα χρήσιμον θέλων.
<lb/>ὁ τῆς κυναγοῦ δ᾽ ἄλλος Ἀταλάντης γόνος
<lb/>
                  <add>παῖς</add> Παρθενοπαῖος, εἶδος ἐξοχώτατος,
<lb rend="displayNum" n="890"/>Ἀρκὰς μὲν ἦν, ἐλθὼν δ᾽ ἐπ᾽ Ἰνάχου ῥοὰς
<lb/>παιδεύεται κατ᾽ Ἄργος. ἐκτραφεὶς δ᾽ ἐκεῖ
<lb/>πρῶτον μέν, ὡς χρὴ τοὺς μετοικοῦντας ξένους,
<lb/>λυπηρὸς οὐκ ἦν οὐδ᾽ ἐπίφθονος πόλει
<lb/>οὐδ᾽ ἐξεριστὴς τῶν λόγων, ὅθεν βαρὺς
<lb rend="displayNum" n="895"/>μάλιστ᾽ ἂν εἴη δημότης τε καὶ ξένος.
<lb/>λόχοις δ᾽ ἐνεστὼς ὥσπερ Ἀργεῖος γεγὼς
<lb/>ἤμυνε χώρᾳ, χὡπότ᾽ εὖ πράσσοι πόλις,
<lb/>ἔχαιρε, λυπρῶς δ᾽ ἔφερεν, εἴ τι δυστυχοῖ.
<lb/>πολλοὺς δ᾽ ἐραστὰς κἀπὸ θηλειῶν ὅσας
<lb rend="displayNum" n="900"/>ἔχων ἐφρούρει μηδὲν ἐξαμαρτάνειν.
<lb/>Τυδέως δ᾽ ἔπαινον ἐν βραχεῖ θήσω μέγαν:
<lb/>
                  <add>οὐκ ἐν λόγοις ἦν λαμπρός, ἀλλ᾽ ἐν ἀσπίδι
<lb/>δεινὸς σοφιστής, πολλά τ᾽ ἐξευρεῖν σοφά.</add>
                  <lb/>
                  <add>γνώμῃ δ᾽ ἀδελφοῦ Μελεάγρου λελειμμένος,
<lb rend="displayNum" n="905"/>ἴσον παρέσχεν ὄνομα διὰ τέχνης δορός,
<lb/>εὑρὼν ἀκριβῆ μουσικὴν ἐν ἀσπίδι:</add>
                  <lb/>φιλότιμον ἦθος πλούσιον, φρόνημα δὲ
<lb/>ἐν τοῖσιν ἔργοις, οὐχὶ τοῖς λόγοις, ἴσον.
<lb/>ἐκ τῶνδε μὴ θαύμαζε τῶν εἰρημένων,
<lb rend="displayNum" n="910"/>Θησεῦ, πρὸ πύργων τούσδε τολμῆσαι θανεῖν.
<lb/>τὸ γὰρ τραφῆναι μὴ κακῶς αἰδῶ φέρει:
<lb/>αἰσχύνεται δὲ τἀγάθ᾽ ἀσκήσας ἀνὴρ
<lb/>κακὸς γενέσθαι πᾶς τις. ἡ δ᾽ εὐανδρία
<lb/>διδακτός, εἴπερ καὶ βρέφος διδάσκεται
<lb rend="displayNum" n="915"/>λέγειν ἀκούειν θ᾽ ὧν μάθησιν οὐκ ἔχει.
<lb/>ἃ δ᾽ ἂν μάθῃ τις, ταῦτα σῴζεσθαι φιλεῖ
<lb/>πρὸς γῆρας. οὕτω παῖδας εὖ παιδεύετε.
</p>
            </sp>
            <milestone n="918" unit="card"/>
            <div type="lyric" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἰὼ τέκνον, δυστυχῆ σ᾽
<lb/>ἔτρεφον, ἔφερον ὑφ᾽ ἥπατος
<lb rend="displayNum" n="920"/>πόνους ἐνεγκοῦσ᾽ ἐν ὠδῖσι: καὶ
<lb/>νῦν Ἅιδας τὸν ἐμὸν
<lb/>ἔχει μόχθον ἀθλίας,
<lb/>ἐγὼ δὲ γηροβοσκὸν οὐκ ἔχω, τεκοῦσ᾽
<lb/>ἁ τάλαινα παῖδα.
</p>
               </sp>
               <milestone n="925" unit="card"/>
            </div>
            <div type="iambic" org="uniform" sample="complete" part="N">
               <sp>
                  <speaker>Θησεύς</speaker>
                  <p>
                     <lb rend="displayNum" n="925"/>καὶ μὴν τὸν Οἰκλέους γε γενναῖον τόκον
<lb/>θεοὶ ζῶντ᾽ ἀναρπάσαντες ἐς μυχοὺς χθονὸς
<lb/>αὐτοῖς τεθρίπποις εὐλογοῦσιν ἐμφανῶς:
<lb/>τὸν Οἰδίπου τε παῖδα, Πολυνείκην λέγω,
<lb/>ἡμεῖς ἐπαινέσαντες οὐ ψευδοίμεθ᾽ ἄν.
<lb rend="displayNum" n="930"/>ξένος γὰρ ἦν μοι πρὶν λιπὼν Κάδμου πόλιν
<lb/>φυγῇ πρὸς Ἄργος διαβαλεῖν αὐθαίρετος.
<lb/>ἀλλ᾽ οἶσθ᾽ ὃ δρᾶσαι βούλομαι τούτων πέρι;
</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>οὐκ οἶδα πλὴν ἕν, σοῖσι πείθεσθαι λόγοις.
</p>
               </sp>
               <sp>
                  <speaker>Θησεύς</speaker>
                  <p>
                     <lb/>τὸν μὲν Διὸς πληγέντα Καπανέα πυρὶ  <gap/>
                  </p>
               </sp>
               <sp>
                  <speaker>Ἄδραστος</speaker>
                  <p>
                     <lb rend="displayNum" n="935"/>ἦ χωρὶς ἱερὸν ὡς νεκρὸν θάψαι θέλεις;
</p>
               </sp>
               <sp>
                  <speaker>Θησεύς</speaker>
                  <p>
                     <lb/>ναί: τοὺς δέ γ᾽ ἄλλους πάντας ἐν μιᾷ πυρᾷ.
</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>ποῦ δῆτα θήσεις μνῆμα τῷδε χωρίσας;
</p>
               </sp>
               <sp>
                  <speaker>Θησεύς</speaker>
                  <p>
                     <lb/>αὐτοῦ παρ᾽ οἴκους τούσδε συμπήξας τάφον.
</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>οὗτος μὲν ἤδη δμωσὶν ἂν μέλοι πόνος.
</p>
               </sp>
               <sp>
                  <speaker>Θησεύς</speaker>
                  <p>
                     <lb rend="displayNum" n="940"/>ἡμῖν δέ γ᾽ οἵδε: στειχέτω δ᾽ ἄχθη νεκρῶν.
</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>ἴτ᾽, ὦ τάλαιναι μητέρες, τέκνων πέλας.
</p>
               </sp>
               <sp>
                  <speaker>Θησεύς</speaker>
                  <p>
                     <lb/>ἥκιστ᾽, Ἄδραστε, τοῦτο πρόσφορον λέγεις.
</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>πῶς; τὰς τεκούσας οὐ χρεὼν ψαῦσαι τέκνων;
</p>
               </sp>
               <sp>
                  <speaker>Θησεύς</speaker>
                  <p>
                     <lb/>ὄλοιντ᾽ ἰδοῦσαι τούσδ᾽ ἂν ἠλλοιωμένους.
</p>
               </sp>
               <sp>
                  <speaker>Ἄδραστος</speaker>
                  <p>
                     <lb rend="displayNum" n="945"/>πικρὰ γὰρ ὄψις αἷμα κὠτειλαὶ νεκρῶν.
</p>
               </sp>
               <sp>
                  <speaker>Θησεύς</speaker>
                  <p>
                     <lb/>τί δῆτα λύπην ταῖσδε προσθεῖναι θέλεις;
</p>
               </sp>
               <sp>
                  <speaker>Ἄδραστος</speaker>
                  <p>
                     <lb/>νικᾷς. μένειν χρὴ τλημόνως: λέγει γὰρ εὖ
<lb/>Θησεύς: ὅταν δὲ τούσδε προσθῶμεν πυρί,
<lb/>ὀστᾶ προσάξεσθε. ὦ ταλαίπωροι βροτῶν,
<lb rend="displayNum" n="950"/>τί κτᾶσθε λόγχας καὶ κατ᾽ ἀλλήλων φόνους
<lb/>τίθεσθε; παύσασθ᾽, ἀλλὰ λήξαντες πόνων
<lb/>ἄστη φυλάσσεθ᾽ ἥσυχοι μεθ᾽ ἡσύχων.
<lb/>σμικρὸν τὸ χρῆμα τοῦ βίου: τοῦτον δὲ χρὴ
<lb/>ὡς ῥᾷστα καὶ μὴ σὺν πόνοις διεκπερᾶν.
<milestone n="955" unit="card"/>
                  </p>
               </sp>
            </div>
         </div>
         <div type="choral" org="uniform" sample="complete" part="N">
            <div type="strophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb rend="displayNum" n="955"/>οὐκέτ᾽ εὔτεκνος, οὐκέτ᾽ εὔ-
<lb/>παις, οὐδ᾽ εὐτυχίας μέτε-
<lb/>στίν μοι κουροτόκοις ἐν Ἀργείαις:
<lb/>οὐδ᾽ Ἄρτεμις λοχία
<lb/>προσφθέγξαιτ᾽ ἂν τὰς ἀτέκνους.
<lb rend="displayNum" n="960"/>δυσαίων δ᾽ ὁ βίος,
<lb/>πλαγκτὰ δ᾽ ὡσεί τις νεφέλα
<lb/>πνευμάτων ὑπὸ δυσχίμων ἀίσσω.
<milestone n="963" unit="card"/>
                  </p>
               </sp>
            </div>
            <div type="antistrophe" n="1" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἑπτὰ ματέρες ἑπτὰ κού-
<lb/>ρους ἐγεινάμεθ᾽ αἱ ταλαί-
<lb rend="displayNum" n="965"/>πωροι κλεινοτάτους ἐν Ἀργείοις:
<lb/>καὶ νῦν ἄπαις ἄτεκνος
<lb/>γηράσκω δυστανοτάτως,
<lb/>οὔτ᾽ ἐν φθιμένοις
<lb/>οὔτ᾽ ἐν ζωοῖσιν †ἀριθμουμένη†,
<lb rend="displayNum" n="970"/>χωρὶς δή τινα τῶνδ᾽ ἔχουσα μοῖραν.
<milestone n="971" unit="card"/>
                  </p>
               </sp>
            </div>
            <div type="epode" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ὑπολελειμμένα μοι δάκρυα:
<lb/>μέλεα παιδὸς ἐν οἴκοις
<lb/>κεῖται μνήματα, πένθιμοι
<lb/>κουραὶ καὶ στέφανοι κόμας,
<lb/>
                     <add>λοιβαί τε νεκύων φθιμένων,</add>
                     <lb rend="displayNum" n="975"/>ἀοιδαί θ᾽ ἃς χρυσοκόμας
<lb/>Ἀπόλλων οὐκ ἐνδέχεται:
<lb/>γόοισι δ᾽ ὀρθρευομένα
<lb/>δάκρυσι νοτερὸν ἀεὶ πέπλων
<lb/>πρὸς στέρνῳ πτύχα τέγξω.
<milestone n="980" unit="card"/>
                  </p>
               </sp>
            </div>
         </div>
         <div type="episode" org="uniform" sample="complete" part="N">
            <div type="anapests" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb rend="displayNum" n="980"/>καὶ μὴν θαλάμας τάσδ᾽ ἐσορῶ δὴ
<lb/>Καπανέως ἤδη τύμβον θ᾽ ἱερὸν
<lb/>μελάθρων τ᾽ ἐκτὸς
<lb/>Θησέως ἀναθήματα νεκροῖς,
<lb/>κλεινήν τ᾽ ἄλοχον τοῦ καπφθιμένου
<lb rend="displayNum" n="985"/>τοῦδε κεραυνῷ πέλας Εὐάδνην,
<lb/>ἣν Ἶφις ἄναξ παῖδα φυτεύει.
<lb/>τί ποτ᾽ αἰθερίαν ἕστηκε πέτραν,
<lb/>ἣ τῶνδε δόμων ὑπερακρίζει,
<lb/>τήνδ᾽ ἐμβαίνουσα κέλευθον;
<milestone n="990" unit="card"/>
                  </p>
               </sp>
            </div>
            <div type="strophe" n="1" org="uniform" sample="complete" part="N">
               <sp>
                  <speaker>Εὐάδνη</speaker>
                  <p>
                     <lb rend="displayNum" n="990"/>τί φέγγος, τίν᾽ αἴγλαν
<lb/>ἐδίφρευε τόθ᾽ ἅλιος
<lb/>σελάνα τε κατ᾽ αἰθέρα,
<lb/>†λαμπάδ᾽ ἵν᾽ ὠκυθόαι νύμφαι†,
<lb/>ἱππεύουσι δι᾽ ὀρφναίας,
<lb rend="displayNum" n="995"/>ἁνίκα <add>γάμων</add> γάμων
<lb/>τῶν ἐμῶν πόλις Ἄργους
<lb/>ἀοιδάς, εὐδαιμονίας,
<lb/>ἐπύργωσε καὶ γαμέτα
<lb/>χαλκεοτευχοῦς, αἰαῖ, Καπανέως.
<lb rend="displayNum" n="1000"/>πρός σ᾽ ἔβαν δρομὰς ἐξ ἐμῶν
<lb/>οἴκων ἐκβακχευσαμένα,
<lb/>πυρᾶς φῶς τάφον τε
<lb/>βατεύσουσα τὸν αὐτόν,
<lb/>ἐς Ἅιδαν καταλύσουσ᾽ ἔμμοχθον
<lb rend="displayNum" n="1005"/>βίοτον αἰῶνός τε πόνους:
<lb/>ἥδιστος γάρ τοι θάνατος
<lb/>συνθνῄσκειν θνῄσκουσι φίλοις,
<lb/>εἰ δαίμων τάδε κραίνοι.
<milestone n="1009" unit="card"/>
                  </p>
               </sp>
               <sp>
                  <speaker>Χορός</speaker>
                  <p>
                     <lb/>καὶ μὴν ὁρᾷς τήνδ᾽ ἧς ἐφέστηκας πέλας
<lb rend="displayNum" n="1010"/>πυράν, Διὸς θησαυρόν, ἔνθ᾽ ἔνεστι σὸς
<lb/>πόσις δαμασθεὶς λαμπάσιν κεραυνίοις.
<milestone n="1012" unit="card"/>
                  </p>
               </sp>
            </div>
            <div type="antistrophe" n="1" org="uniform" sample="complete" part="N">
               <sp>
                  <speaker>Εὐάδνη</speaker>
                  <p>
                     <lb/>ὁρῶ δὴ τελευτάν,
<lb/>ἵν᾽ ἕστακα: τύχα δέ μοι
<lb/>ξυνάπτοι ποδός: ἀλλὰ τᾶς
<lb rend="displayNum" n="1015"/>εὐκλεΐας χάριν ἔνθεν ὁρ-
<lb/>μάσω τᾶσδ᾽ ἀπὸ πέτρας πη-
<lb/>δήσασα πυρὸς ἔσω,
<lb/>σῶμά τ᾽ αἴθοπι φλογμῷ
<lb rend="displayNum" n="1020"/>πόσει συμμείξασα, φίλον
<lb/>χρῶτα χρωτὶ πέλας θεμένα,
<lb/>Φερσεφονείας ἥξω θαλάμους,
<lb/>σὲ τὸν θανόντ᾽ οὔποτ᾽ ἐμᾷ
<lb/>προδοῦσα ψυχᾷ κατὰ γᾶς.
<lb rend="displayNum" n="1025"/>ἴτω φῶς γάμοι τε:
<lb/>ἴθ᾽ αἵτινες εὐναὶ
<lb/>δικαίων ὑμεναίων ἐν Ἄργει
<lb/>φανῶσιν τέκνοις: ὅσιος δ᾽
<lb/>
                     <add>ὅσιος</add> εὐναῖος γαμέτας
<lb rend="displayNum" n="1030"/>συντηχθεὶς αὔραις ἀδόλοις
<lb rend="displayNum" n="1030b"/>γενναίας <add>ψυχᾶς</add> ἀλόχοιο.
<milestone n="1031" unit="card"/>
                  </p>
               </sp>
               <sp>
                  <speaker>Χορός</speaker>
                  <p>
                     <lb/>καὶ μὴν ὅδ᾽ αὐτὸς σὸς πατὴρ βαίνει πέλας
<lb/>γεραιὸς Ἶφις ἐς νεωτέρους λόγους,
<lb/>οὓς οὐ κατειδὼς πρόσθεν ἀλγήσει κλύων.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>ὦ δυστάλαιναι, δυστάλας δ᾽ ἐγὼ γέρων,
<lb rend="displayNum" n="1035"/>ἥκω διπλοῦν πένθημ᾽ ὁμαιμόνων ἔχων,
<lb/>τὸν μὲν θανόντα παῖδα Καδμείων δορὶ
<lb/>Ἐτέοκλον ἐς γῆν πατρίδα ναυσθλώσων νεκρόν,
<lb/>ζητῶν τ᾽ ἐμὴν παῖδ᾽, ἣ δόμων ἐξώπιος
<lb/>βέβηκε πηδήσασα Καπανέως δάμαρ,
<lb rend="displayNum" n="1040"/>θανεῖν ἐρῶσα σὺν πόσει. χρόνον μὲν οὖν
<lb/>τὸν πρόσθ᾽ ἐφρουρεῖτ᾽ ἐν δόμοις: ἐπεὶ δ᾽ ἐγὼ
<lb/>φυλακὰς ἀνῆκα τοῖς παρεστῶσιν κακοῖς,
<lb/>βέβηκεν. ἀλλὰ τῇδέ νιν δοξάζομεν
<lb/>μάλιστ᾽ ἂν εἶναι: φράζετ᾽ εἰ κατείδετε.
</p>
               </sp>
               <sp>
                  <speaker>Εὐάδνη</speaker>
                  <p>
                     <lb rend="displayNum" n="1045"/>τί τάσδ᾽ ἐρωτᾷς; ἥδ᾽ ἐγὼ πέτρας ἔπι
<lb/>ὄρνις τις ὡσεὶ Καπανέως ὑπὲρ πυρᾶς
<lb/>δύστηνον αἰώρημα κουφίζω, πάτερ.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>τέκνον, τίς αὔρα; τίς στόλος; τίνος χάριν
<lb/>δόμων ὑπεκβᾶσ᾽ ἦλθες ἐς τήνδε χθόνα;
</p>
               </sp>
               <sp>
                  <speaker>Εὐάδνη</speaker>
                  <p>
                     <lb rend="displayNum" n="1050"/>ὀργὴν λάβοις ἂν τῶν ἐμῶν βουλευμάτων
<lb/>κλύων: ἀκοῦσαι δ᾽ οὔ σε βούλομαι, πάτερ.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>τί δ᾽; οὐ δίκαιον πατέρα τὸν σὸν εἰδέναι;
</p>
               </sp>
               <sp>
                  <speaker>Εὐάδνη</speaker>
                  <p>
                     <lb/>κριτὴς ἂν εἴης οὐ σοφὸς γνώμης ἐμῆς.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>σκευῇ δὲ τῇδε τοῦ χάριν κοσμεῖς δέμας;
</p>
               </sp>
               <sp>
                  <speaker>Εὐάδνη</speaker>
                  <p>
                     <lb rend="displayNum" n="1055"/>θέλει τι κλεινὸν οὗτος ὁ στολμός, πάτερ.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>ὡς οὐκ ἐπ᾽ ἀνδρὶ πένθιμος πρέπεις ὁρᾶν.
</p>
               </sp>
               <sp>
                  <speaker>Εὐάδνη</speaker>
                  <p>
                     <lb/>ἐς γάρ τι πρᾶγμα νεοχμὸν ἐσκευάσμεθα.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>κἄπειτα τύμβῳ καὶ πυρᾷ φαίνῃ πέλας;
</p>
               </sp>
               <sp>
                  <speaker>Εὐάδνη</speaker>
                  <p>
                     <lb/>ἐνταῦθα γὰρ δὴ καλλίνικος ἔρχομαι.
</p>
               </sp>
               <sp>
                  <speaker>Ἶφις</speaker>
                  <p>
                     <lb rend="displayNum" n="1060"/>νικῶσα νίκην τίνα; μαθεῖν χρῄζω σέθεν.
</p>
               </sp>
               <sp>
                  <speaker>Εὐάδνη</speaker>
                  <p>
                     <lb/>πάσας γυναῖκας ἃς δέδορκεν ἥλιος.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>ἔργοις Ἀθάνας ἢ φρενῶν εὐβουλίᾳ;
</p>
               </sp>
               <sp>
                  <speaker>Εὐάδνη</speaker>
                  <p>
                     <lb/>ἀρετῇ: πόσει γὰρ συνθανοῦσα κείσομαι.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>τί φῄς; τί τοῦτ᾽ αἴνιγμα σημαίνεις σαθρόν;
</p>
               </sp>
               <sp>
                  <speaker>Εὐάδνη</speaker>
                  <p>
                     <lb rend="displayNum" n="1065"/>ᾄσσω θανόντος Καπανέως τήνδ᾽ ἐς πυράν.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>ὦ θύγατερ, οὐ μὴ μῦθον ἐς πολλοὺς ἐρεῖς.
</p>
               </sp>
               <sp>
                  <speaker>Εὐάδνη</speaker>
                  <p>
                     <lb/>τοῦτ᾽ αὐτὸ χρῄζω, πάντας Ἀργείους μαθεῖν.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>ἀλλ᾽ οὐδέ τοί σοι πείσομαι δρώσῃ τάδε.
</p>
               </sp>
               <sp>
                  <speaker>Εὐάδνη</speaker>
                  <p>
                     <lb/>ὅμοιον: οὐ γὰρ μὴ κίχῃς μ᾽ ἑλὼν χερί.
<lb rend="displayNum" n="1070"/>καὶ δὴ παρεῖται σῶμα — σοὶ μὲν οὐ φίλον,
<lb/>ἡμῖν δὲ καὶ τῷ συμπυρουμένῳ πόσει.
<milestone n="1072" unit="card"/>
                  </p>
               </sp>
            </div>
            <div type="lyric" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἰώ, γύναι, δεινὸν ἔργον ἐξειργάσω.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>ἀπωλόμην δύστηνος, Ἀργείων κόραι.
</p>
               </sp>
            </div>
            <div type="lyric" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἒ ἔ, σχέτλια τάδε παθών,
<lb rend="displayNum" n="1075"/>τὸ πάντολμον ἔργον ὄψῃ τάλας.
</p>
               </sp>
               <sp>
                  <speaker>Ἶφις</speaker>
                  <p>
                     <lb/>οὐκ ἄν τιν᾽ εὕροιτ᾽ ἄλλον ἀθλιώτερον.
</p>
               </sp>
            </div>
            <div type="lyric" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἰὼ τάλας:
<lb/>μετέλαχες τύχας Οἰδιπόδα, γέρον,
<lb/>μέρος καὶ σὺ <add>καὶ</add> πόλις ἐμὰ τλάμων.
<milestone n="1080" unit="card"/>
                  </p>
               </sp>
               <sp>
                  <speaker>Ἶφις</speaker>
                  <p>
                     <lb rend="displayNum" n="1080"/>οἴμοι: τί δὴ βροτοῖσιν οὐκ ἔστιν τόδε,
<lb/>νέους δὶς εἶναι καὶ γέροντας αὖ πάλιν;
<lb/>ἀλλ᾽ ἐν δόμοις μὲν ἤν τι μὴ καλῶς ἔχῃ,
<lb/>γνώμαισιν ὑστέραισιν ἐξορθούμεθα,
<lb/>αἰῶνα δ᾽ οὐκ ἔξεστιν. εἰ δ᾽ ἦμεν νέοι
<lb rend="displayNum" n="1085"/>δὶς καὶ γέροντες, εἴ τις ἐξημάρτανε,
<lb/>διπλοῦ βίου λαχόντες ἐξωρθούμεθ᾽ ἄν.
<lb/>ἐγὼ γὰρ ἄλλους εἰσορῶν τεκνουμένους
<lb/>παίδων ἐραστὴς ἦ πόθῳ τ᾽ ἀπωλλύμην.
<lb/>†εἰ δ᾽ ἐς τόδ᾽ ἦλθον κἀξεπειράθην τέκνων
<lb rend="displayNum" n="1090"/>οἷον στέρεσθαι πατέρα γίγνεται τέκνων,
<lb/>οὐκ ἄν ποτ᾽ ἐς τόδ᾽ ἦλθον εἰς ὃ νῦν κακόν:†
<lb/>ὅστις φυτεύσας καὶ νεανίαν τεκὼν
<lb/>ἄριστον, εἶτα τοῦδε νῦν στερίσκομαι.
<lb/>εἶἑν: τί δὴ χρὴ τὸν ταλαίπωρόν με δρᾶν;
<lb rend="displayNum" n="1095"/>στείχειν πρὸς οἴκους; κᾆτ᾽ ἐρημίαν ἴδω
<lb/>πολλῶν μελάθρων, ἀπορίαν τ᾽ ἐμῷ βίῳ;
<lb/>ἢ πρὸς μέλαθρα τοῦδε Καπανέως μόλω;
<lb/>ἥδιστα πρίν γε δῆθ᾽, ὅτ᾽ ἦν παῖς ἥδε μοι.
<lb/>ἀλλ᾽ οὐκέτ᾽ ἔστιν, ἥ γ᾽ ἐμὴν γενειάδα
<lb rend="displayNum" n="1100"/>προσήγετ᾽ αἰεὶ στόματι καὶ κάρα τόδε
<lb/>κατεῖχε χειρί: πατρὶ δ᾽ οὐδὲν †ἥδιον†
<lb/>γέροντι θυγατρός: ἀρσένων δὲ μείζονες
<lb/>ψυχαί, γλυκεῖαι δ᾽ ἧσσον ἐς θωπεύματα.
<lb/>οὐχ ὡς τάχιστα δῆτά μ᾽ ἄξετ᾽ ἐς δόμους;
<lb rend="displayNum" n="1105"/>σκότῳ δὲ δώσετ᾽: ἔνθ᾽ ἀσιτίαις ἐμὸν
<lb/>δέμας γεραιὸν συντακεὶς ἀποφθερῶ.
<lb/>τί μ᾽ ὠφελήσει παιδὸς ὀστέων θιγεῖν;
<lb/>ὦ δυσπάλαιστον γῆρας, ὡς μισῶ σ᾽ ἔχων,
<lb/>μισῶ δ᾽ ὅσοι χρῄζουσιν ἐκτείνειν βίον,
<lb rend="displayNum" n="1110"/>βρωτοῖσι καὶ ποτοῖσι καὶ μαγεύμασι
<lb/>παρεκτρέποντες ὀχετὸν ὥστε μὴ θανεῖν:
<lb/>οὓς χρῆν, ἐπειδὰν μηδὲν ὠφελῶσι γῆν,
<lb/>θανόντας ἔρρειν κἀκποδὼν εἶναι νέοις.
<milestone n="1114" unit="card"/>
                  </p>
               </sp>
            </div>
         </div>
         <div type="choral" org="uniform" sample="complete" part="N">
            <div type="anapests" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>ἰὼ <add>ἰώ:</add>
                     <lb/>τάδε δὴ παίδων †καὶ δὴ† φθιμένων
<lb rend="displayNum" n="1115"/>ὀστᾶ φέρεται. λάβετ᾽, ἀμφίπολοι,
<lb/>γραίας ἀμενοῦς — οὐ γὰρ ἔνεστιν
<lb/>ῥώμη παίδων ὑπὸ πένθους — 
<lb/>πολλοῦ τε χρόνου ζώσης μέτρα δὴ
<lb/>καταλειβομένης τ᾽ ἄλγεσι πολλοῖς.
<lb rend="displayNum" n="1120"/>τί γὰρ ἂν μεῖζον τοῦδ᾽ ἔτι θνητοῖς
<lb/>πάθος ἐξεύροις
<lb/>ἢ τέκνα θανόντ᾽ ἐσιδέσθαι;
<milestone n="1123" unit="card"/>
                  </p>
               </sp>
            </div>
            <div type="strophe" n="1" org="uniform" sample="complete" part="N">
               <sp>
                  <speaker>Παῖδες</speaker>
                  <p>
                     <lb/>φέρω φέρω,
<lb/>τάλαινα μᾶτερ, ἐκ πυρὸς πατρὸς μέλη,
<lb rend="displayNum" n="1125"/>βάρος μὲν οὐκ ἀβριθὲς ἀλγέων ὕπερ,
<lb/>ἐν δ᾽ ὀλίγῳ τἀμὰ πάντα συνθείς.</p>
               </sp>
               <sp>
                  <speaker>Χορός</speaker>
                  <p>
                     <lb/>ἰὼ ἰώ,
<lb/>πᾶ φέρεις δάκρυα φίλᾳ
<lb/>ματρὶ τῶν ὀλωλότων;
<lb rend="displayNum" n="1130"/>σποδοῦ τε πλῆθος ὀλίγον ἀντὶ σωμάτων
<lb/>εὐδοκίμων δήποτ᾽ ἐν Μυκήναις;
<milestone n="1132" unit="card"/>
                  </p>
               </sp>
            </div>
            <div type="antistrophe" n="1" org="uniform" sample="complete" part="N">
               <sp>
                  <speaker>Παῖδες</speaker>
                  <p>
                     <lb/>ἄπαις, ἄπαις:
<lb/>ἐγὼ δ᾽ ἔρημος ἀθλίου πατρὸς τάλας
<lb/>ἔρημον οἶκον ὀρφανεύσομαι λαβών,
<lb/>οὐ πατρὸς ἐν χερσὶ τοῦ τεκόντος.</p>
               </sp>
               <sp>
                  <speaker>Χορός</speaker>
                  <p>
                     <lb rend="displayNum" n="1135"/>ἰὼ ἰώ:
<lb rend="displayNum" n="1135b"/>ποῦ δὲ πόνος ἐμῶν τέκνων,
<lb/>ποῦ λοχευμάτων χάρις;
<lb/>τροφαί τε ματρὸς ἄυπνά τ᾽ ὀμμάτων τέλη,
<lb/>καὶ φίλιαι προσβολαὶ προσώπων;
<milestone n="1139" unit="card"/>
                  </p>
               </sp>
            </div>
            <div type="strophe" n="2" org="uniform" sample="complete" part="N">
               <sp>
                  <speaker>Παῖδες</speaker>
                  <p>
                     <lb/>βεβᾶσιν, οὐκέτ᾽ εἰσίν: οἴμοι πάτερ:
<lb rend="displayNum" n="1140"/>βεβᾶσιν.</p>
               </sp>
               <sp>
                  <speaker>Χορός</speaker>
                  <p>
αἰθὴρ ἔχει νιν ἤδη,
<lb/>πυρὸς τετακότας σποδῷ:
<lb/>ποτανοὶ δ᾽ ἤνυσαν τὸν Ἅιδαν.</p>
               </sp>
               <sp>
                  <speaker>Παῖδες</speaker>
                  <p>
                     <lb/>πάτερ, μῶν σῶν κλύεις τέκνων γόους;
<lb/>ἆρ᾽ ἀσπιδοῦχος ἔτι ποτ᾽ ἀντιτάσσομαι
<lb rend="displayNum" n="1145"/>σὸν φόνον — εἰ γὰρ γένοιτο — τεκνῶν;
<milestone n="1146" unit="card"/>
                  </p>
               </sp>
            </div>
            <div type="antistrophe" n="2" org="uniform" sample="complete" part="N">
               <sp>
                  <speaker>Παῖδες</speaker>
                  <p>
                     <lb/>ἔτ᾽ ἂν θεοῦ θέλοντος ἔλθοι δίκα
<lb/>πατρῷος:</p>
               </sp>
               <sp>
                  <speaker>Χορός</speaker>
                  <p>
οὔπω κακὸν τόδ᾽ εὕδει.
<lb/>αἰαῖ γόων: ἅλις τύχας,
<lb/>ἅλις δ᾽ ἀλγέων ἐμοὶ πάρεστι.</p>
               </sp>
               <sp>
                  <speaker>Παῖδες</speaker>
                  <p>
                     <lb rend="displayNum" n="1150"/>ἔτ᾽ Ἀσωποῦ με δέξεται γάνος
<lb/>χαλκέοις ἐν ὅπλοις Δαναϊδῶν στρατηλάταν,
<lb/>τοῦ φθιμένου πατρὸς ἐκδικαστάν.
<milestone n="1153" unit="card"/>
                  </p>
               </sp>
            </div>
            <div type="strophe" n="3" org="uniform" sample="complete" part="N">
               <sp>
                  <speaker>Παῖδες</speaker>
                  <p>
                     <lb/>ἔτ᾽ εἰσορᾶν σε, πάτερ, ἐπ᾽ ὀμμάτων δοκῶ  <gap/>
                  </p>
               </sp>
               <sp>
                  <speaker>Χορός</speaker>
                  <p>
                     <lb/>φίλον φίλημα παρὰ γένυν τιθέντα σόν.</p>
               </sp>
               <sp>
                  <speaker>Παῖδες</speaker>
                  <p>
                     <lb rend="displayNum" n="1155"/>λόγων δὲ παρακέλευσμα σῶν
<lb/>ἀέρι φερόμενον οἴχεται.</p>
               </sp>
               <sp>
                  <speaker>Χορός</speaker>
                  <p>
                     <lb/>δυοῖν δ᾽ ἄχη, ματρί τ᾽ ἔλιπεν — 
<lb/>σέ τ᾽ οὔποτ᾽ ἄλγη πατρῷα λείψει.
<milestone n="1159" unit="card"/>
                  </p>
               </sp>
            </div>
            <div type="antistrophe" n="3" org="uniform" sample="complete" part="N">
               <sp>
                  <speaker>Παῖδες</speaker>
                  <p>
                     <lb/>ἔχω τοσόνδε βάρος ὅσον μ᾽ ἀπώλεσεν.</p>
               </sp>
               <sp>
                  <speaker>Χορός</speaker>
                  <p>
                     <lb rend="displayNum" n="1160"/>φέρ᾽, ἀμφὶ μαστὸν ὑποβάλω <add>φίλαν</add> σποδόν.</p>
               </sp>
               <sp>
                  <speaker>Παῖδες</speaker>
                  <p>
                     <lb/>ἔκλαυσα τόδε κλύων ἔπος
<lb/>στυγνότατον: ἔθιγέ μου φρενῶν.</p>
               </sp>
               <sp>
                  <speaker>Χορός</speaker>
                  <p>
                     <lb/>ὦ τέκνον, ἔβας: οὐκέτι φίλον
<lb/>φίλας ἄγαλμ᾽ ὄψομαί σε ματρός.
<milestone n="1165" unit="card"/>
                  </p>
               </sp>
            </div>
         </div>
         <div type="episode" org="uniform" sample="complete" part="N">
            <sp>
               <speaker>Θησεύς</speaker>
               <p>
                  <lb rend="displayNum" n="1165"/>Ἄδραστε καὶ γυναῖκες Ἀργεῖαι γένος,
<lb/>ὁρᾶτε παῖδας τούσδ᾽ ἔχοντας ἐν χεροῖν
<lb/>πατέρων ἀρίστων σώμαθ᾽ ὧν ἀνειλόμην:
<lb/>τούτοις ἐγώ σφε καὶ πόλις δωρούμεθα.
<lb/>ὑμᾶς δὲ τῶνδε χρὴ χάριν μεμνημένους
<lb rend="displayNum" n="1170"/>σῴζειν, ὁρῶντας ὧν ἐκύρσατ᾽ ἐξ ἐμοῦ,
<lb/>παισίν θ᾽ ὑπειπεῖν τούσδε τοὺς αὐτοὺς λόγους,
<lb/>τιμᾶν πόλιν τήνδ᾽, ἐκ τέκνων ἀεὶ τέκνοις
<lb/>μνήμην παραγγέλλοντας ὧν ἐκύρσατε.
<lb/>Ζεὺς δὲ ξυνίστωρ οἵ τ᾽ ἐν οὐρανῷ θεοὶ
<lb rend="displayNum" n="1175"/>οἵων ὑφ᾽ ἡμῶν στείχετ᾽ ἠξιωμένοι.
</p>
            </sp>
            <sp>
               <speaker>Ἄδραστος</speaker>
               <p>
                  <lb/>Θησεῦ, ξύνισμεν πάνθ᾽ ὅσ᾽ Ἀργείαν χθόνα
<lb/>δέδρακας ἐσθλὰ δεομένην εὐεργετῶν,
<lb/>χάριν τ᾽ ἀγήρων ἕξομεν: γενναῖα γὰρ
<lb/>παθόντες ὑμᾶς ἀντιδρᾶν ὀφείλομεν.
</p>
            </sp>
            <sp>
               <speaker>Θησεύς</speaker>
               <p>
                  <lb rend="displayNum" n="1180"/>τί δῆτ᾽ ἔθ᾽ ὑμῖν ἄλλ᾽ ὑπουργῆσαί με χρή;
</p>
            </sp>
            <sp>
               <speaker>Ἄδραστος</speaker>
               <p>
                  <lb/>χαῖρ᾽: ἄξιος γὰρ καὶ σὺ καὶ πόλις σέθεν.
</p>
            </sp>
            <sp>
               <speaker>Θησεύς</speaker>
               <p>
                  <lb/>ἔσται τάδ᾽: ἀλλὰ καὶ σὺ τῶν αὐτῶν τύχοις.
</p>
            </sp>
            <sp n="*)aqh/na">
               <speaker>Ἀθήνα</speaker>
               <p>
                  <lb/>ἄκουε, Θησεῦ, τούσδ᾽ Ἀθηναίας λόγους,
<lb/>ἃ χρή σε δρᾶσαι, δρῶντα δ᾽ ὠφελεῖν τάδε.
<lb rend="displayNum" n="1185"/>μὴ δῷς τάδ᾽ ὀστᾶ τοῖσδ᾽ ἐς Ἀργείαν χθόνα
<lb/>παισὶν κομίζειν ῥᾳδίως οὕτω μεθείς,
<lb/>ἀλλ᾽ ἀντὶ τῶν σῶν καὶ πόλεως μοχθημάτων
<lb/>πρῶτον λάβ᾽ ὅρκον. τόνδε δ᾽ ὀμνύναι χρεὼν
<lb/>Ἄδραστον: οὗτος κύριος, τύραννος ὤν,
<lb rend="displayNum" n="1190"/>πάσης ὑπὲρ γῆς Δαναϊδῶν ὁρκωμοτεῖν.
<lb/>ὁ δ᾽ ὅρκος ἔσται, μήποτ᾽ Ἀργείους χθόνα
<lb/>ἐς τήνδ᾽ ἐποίσειν πολέμιον παντευχίαν,
<lb/>ἄλλων τ᾽ ἰόντων ἐμποδὼν θήσειν δόρυ.
<lb/>ἢν δ᾽ ὅρκον ἐκλιπόντες ἔλθωσιν, πάλιν
<lb rend="displayNum" n="1195"/>κακῶς ὀλέσθαι πρόστρεπ᾽ Ἀργείων χθόνα.
<milestone n="1196" unit="card"/>
                  <lb/>ἐν ᾧ δὲ τέμνειν σφάγια χρή σ᾽, ἄκουέ μου.
<lb/>ἔστιν τρίπους σοι χαλκόπους ἔσω δόμων,
<lb/>ὃν Ἰλίου ποτ᾽ ἐξαναστήσας βάθρα
<lb/>σπουδὴν ἐπ᾽ ἄλλην Ἡρακλῆς ὁρμώμενος
<lb rend="displayNum" n="1200"/>στῆσαί σ᾽ ἐφεῖτο Πυθικὴν πρὸς ἐσχάραν.
<lb/>ἐν τῷδε λαιμοὺς τρεῖς τριῶν μήλων τεμὼν
<lb/>ἔγγραψον ὅρκους τρίποδος ἐν κοίλῳ κύτει,
<lb/>κἄπειτα σῴζειν θεῷ δὸς ᾧ Δελφῶν μέλει,
<lb/>μνημεῖά θ᾽ ὅρκων μαρτύρημά θ᾽ Ἑλλάδι.
<lb rend="displayNum" n="1205"/>ᾗ δ᾽ ἂν διοίξῃς σφάγια καὶ τρώσῃς φόνον
<lb/>ὀξύστομον μάχαιραν ἐς γαίας μυχοὺς
<lb/>κρύψον παρ᾽ αὐτὰς ἑπτὰ πυρκαιὰς νεκρῶν:
<lb/>φόβον γὰρ αὐτοῖς, ἤν ποτ᾽ ἔλθωσιν πόλιν,
<lb/>δειχθεῖσα θήσει καὶ κακὸν νόστον πάλιν.
<lb rend="displayNum" n="1210"/>δράσας δὲ ταῦτα πέμπε γῆς ἔξω νεκρούς.
<lb/>τεμένη δ᾽, ἵν᾽ αὐτῶν σώμαθ᾽ ἡγνίσθη πυρί,
<lb/>μέθες παρ᾽ αὐτὴν τρίοδον Ἰσθμίας θεοῦ:
<lb/>σοὶ μὲν τάδ᾽ εἶπον: παισὶ δ᾽ Ἀργείων λέγω:
<lb/>πορθήσεθ᾽ ἡβήσαντες Ἰσμηνοῦ πόλιν,
<lb rend="displayNum" n="1215"/>πατέρων θανόντων ἐκδικάζοντες φόνον,
<lb/>σύ τ᾽ ἀντὶ πατρός, Αἰγιαλεῦ, στρατηλάτης
<lb/>νέος καταστάς, παῖς τ᾽ ἀπ᾽ Αἰτωλῶν μολὼν
<lb/>Τυδέως, ὃν ὠνόμαζε Διομήδην πατήρ.
<lb/>ἀλλ᾽ οὐ φθάνειν χρὴ συσκιάζοντας γένυν
<lb rend="displayNum" n="1220"/>καὶ χαλκοπληθῆ Δαναϊδῶν ὁρμᾶν στρατὸν
<lb/>ἑπτάστολον πύργωμα Καδμείων ἔπι:
<lb/>πικροὶ γὰρ αὐτοῖς ἥξετ᾽, ἐκτεθραμμένοι
<lb/>σκύμνοι λεόντων, πόλεος ἐκπορθήτορες.
<lb/>κοὐκ ἔστιν ἄλλως: Ἔκγονοι δ᾽ ἀν᾽ Ἑλλάδα
<lb rend="displayNum" n="1225"/>κληθέντες ᾠδὰς ὑστέροισι θήσετε:
<lb/>τοῖον στράτευμα σὺν θεῷ πορεύσετε.
</p>
            </sp>
            <sp>
               <speaker>Θησεύς</speaker>
               <p>
                  <lb/>δέσποιν᾽ Ἀθάνα, πείσομαι λόγοισι σοῖς:
<lb/>σὺ γάρ μ᾽ ἀνορθοῖς, ὥστε μὴ ᾽ξαμαρτάνειν:
<lb/>καὶ τόνδ᾽ ἐν ὅρκοις ζεύξομαι: μόνον σύ με
<lb rend="displayNum" n="1230"/>ἐς ὀρθὸν ἵστη: σοῦ γὰρ εὐμενοῦς πόλει
<lb/>οὔσης τὸ λοιπὸν ἀσφαλῶς οἰκήσομεν.
<milestone n="1232" unit="card"/>
               </p>
            </sp>
            <div type="anapests" org="uniform" sample="complete" part="N">
               <sp>
                  <speaker>Χορός</speaker>
                  <p>
                     <lb/>στείχωμεν, Ἄδρασθ᾽, ὅρκια δῶμεν
<lb/>τῷδ᾽ ἀνδρὶ πόλει τ᾽: ἄξια δ᾽ ἡμῖν
<lb/>προμεμοχθήκασι σέβεσθαι.
</p>
               </sp>
            </div>
         </div>
      </body>
   </text>
</TEI>